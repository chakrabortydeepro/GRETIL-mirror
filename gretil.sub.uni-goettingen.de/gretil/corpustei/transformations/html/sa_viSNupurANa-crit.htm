<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Viṣṇupurāṇa (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Viṣṇupurāṇa</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_viSNupurANa-crit.xml">sa_viSNupurANa-crit.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Peter Schreiner</p>
      <p class="noindent"><b>Contribution: </b>Peter Schreiner</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>The Critical Edition of the Viṣṇupurāṇam, critically edited by M. M. Pathak. Vadodara
            : Oriental Institute 1997-1999.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/3_purana/vipce_au.htm">vipce_au.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Visnu-Purana
            <br />Based on: The Critical Edition of the Viṣṇupurāṇam,
            <br />critically edited by M. M. Pathak. Vadodara : Oriental Institute 1997-1999.
            <br />
            <br />Input by Peter Schreiner
            <br />
            <br />TEXT WITH PADA MARKERS
            <br />
            <br />STRUCTURE OF REFERENCES:
            <br />ViP_n,nn.nn = number of aṃśa,adhyāya.verse
            <br />ViP_n,nn.nn*nn(:nn) = number of PRECEDING aṃśa,adhyāya.verse*insertion(:line [optional
            for insertions of more than one line])
            <br />ViP_n,nn.nn@n:nn = number of PRECEDING aṃśa,adhyāya.verse@appendix:line
            <br />
            <br />/ = daṇḍa in metric parts
            <br />| = daṇḍa in prose parts
            <br />&amp;sect;... = interlocutors
            <br />xxx = missing/illegible character
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e593">
            
            <div id="d1e595">
               <span class="note">Before st. 1, Ś1,B3 ins., followed by *1-4:</span>
               
               
               <p>oṃ namo bhagavate vāsudevāya |</p>
               
               <span class="note">Before st. 1, Ś2 ins.:</span>
               
               
               <p>oṃ śrīgaṇeśāya namaḥ oṃ namo nārāyaṇāya oṃ |</p>
               
               <span class="note">Before st. 1, Ñ1 ins., followed by *1-4:</span>
               
               
               <p>oṃ namo kṛṣṇāya |</p>
               
               <span class="note">Before st. 1, V1 ins., followed by *1-4:</span>
               
               
               <p>oṃ namo bhagavate vāsudevāya |</p>
               
               <span class="note">Before st. 1, B1 ins., followed by *1-4:</span>
               
               
               <p>namo gaṇapataye |</p>
               
               <span class="note">Before st. 1, B2 ins., followed by *1-4:</span>
               
               
               <p>oṃ śrīkṛṣṇaḥ |</p>
               
               
               <p id="ViP_1,1.0*1">
                  jitaṃ te puṇḍarīkākṣa namas te viśvabhāvana <br />
                  namas te 'stu hṛṣīkeśa mahāpuruṣa pūrvaja //
                   <span class="ref">ViP_1,1.0*1</span></p>
               
               
               <p id="ViP_1,1.0*2">
                  sadakṣaraṃ brahma ya īśvaraḥ pumān guṇormisṛṣṭisthitikālasaṃlayaḥ <br />
                  pradhānabuddhyādijagatprapañcasūḥ sa no 'stu viṣṇur matibhūtimuktidaḥ //
                   <span class="ref">ViP_1,1.0*2</span></p>
               
               
               <p id="ViP_1,1.0*3">
                  praṇamya viṣṇuṃ viśveśaṃ brahmādīn praṇipatya ca <br />
                  guruṃ praṇamya vakṣyāmi purāṇaṃ vedasaṃmitam //
                   <span class="ref">ViP_1,1.0*3</span></p>
               
               
               <p id="ViP_1,1.0*4">
                  itihāsapurāṇajñaṃ vedavedāṅgapāragam <br />
                  dharmaśāstrāditattvajñaṃ vasiṣṭhatanayātmajam //
                   <span class="ref">ViP_1,1.0*4</span></p>
               
               <span class="note">Before st. 1, D2 ins., followed by *5-6:</span>
               
               
               <p>svasti śrīgurugaṇeśabhāratīsvarūpiṇe śrīnārāyaṇāya namaḥ |</p>
               
               <p id="ViP_1,1.0*5">
                  samastacetobhimatārthasiddhaye gaṇaiḥ surāṇām api saṃstutau yaḥ <br />
                  aśeṣavighnendhanajātavedasaṃ namāmi taṃ śuddhadhiyaṃ gaṇādhipam //
                   <span class="ref">ViP_1,1.0*5</span></p>
               
               
               <p id="ViP_1,1.0*6">
                  padmāsanaṃ padmasamānanaṃ ca padmasya yoniś caturānanaṃ ca <br />
                  ṣaḍaṅgavedaiś ca vibhūṣitāṅgaṃ pitāmahaṃ taṃ praṇato 'smi nityam //
                   <span class="ref">ViP_1,1.0*6</span></p>
               
               <span class="note">Before st. 1, D4 ins. *16, followed by *7-8:</span>
               
               
               <p id="ViP_1,1.0*7">
                  .... .... .... .tātmane [lacuna] <br />
                  itihāsapurāṇānām ādikartre namo namaḥ //
                   <span class="ref">ViP_1,1.0*7</span></p>
               
               
               <p id="ViP_1,1.0*8">
                  kṛtvā tan narasiṃharūpam atulaṃ lokatrayavyāpi yad vyālaṃ visphuṭacārukesarasaṭāsaṃghātaramyākṛtiḥ <br />
                  vakṣo vajraśilāsamūhakaṭhinaṃ vistāri devadviṣo bhinnaṃ yena nakhair mudes tu bhagavān devaḥ sa vaḥ keśavaḥ //
                   <span class="ref">ViP_1,1.0*8</span></p>
               
               <span class="note">Before st. 1, D5 ins., followed by *9-10, thereafter by *1-4:</span>
               
               
               <p>oṃ namo bhagavate vāsudevāya śrīgaṇeśasarasvatībhyāṃ namaḥ |</p>
               
               <p id="ViP_1,1.0*9*">
                  jayati kamalodaravapuḥ kama[la]mukhaḥ kamalagarbhasaṃbhūtaḥ /<br />
                  suranamitacaraṇakamalaḥ kamalāsanasaṃsthito brahmā //
                   <span class="ref">ViP_1,1.0*9*</span></p>
               
               
               <p id="ViP_1,1.0*10*">
                  jayati jalabhāragarbhitanilāmbudanīlavapuḥ /<br />
                  mandaragiriparivartanaviṣamaśilālāñchano vibhuḥ //
                   <span class="ref">ViP_1,1.0*10*</span></p>
               
               
               <p id="ViP_1,1.0*11*">
                  jayati śaśikhaṇḍamaṇḍitavikaṭajaṭāmukuṭasaṃkaṭalalāṭam /<br />
                  sphuṭadaśanakiraṇavikasitamukhakamalacatuṣṭayaṃ śaṃbhoḥ //
                   <span class="ref">ViP_1,1.0*11*</span></p>
               
               <span class="note">Before st. 1, D6 ins., followed by *5-6, *24:</span>
               
               
               <p>śrīgaṇeśāya namaḥ oṃ namo bhagavate śrīvāsudevāya |</p>
               
               <span class="note">Before st. 1, D7 ins.:</span>
               
               
               <p>oṃ |</p>
               
               <span class="note">Before st. 1, D8 ins., followed by *1-4:</span>
               
               
               <p>oṃ namo bhagavate vāsudevāya śrīgaṇeśasarasvatībhyāṃ namaḥ |</p>
               
               <span class="note">Before st. 1, T1 ins., followed by *12-14:</span>
               
               
               <p>oṃ |</p>
               
               <p id="ViP_1,1.0*12">
                  śuklāmbaradharaṃ viṣṇuṃ śaśivarṇaṃ caturbhujam <br />
                  prasannavadanaṃ dhyāyet sarvavighnopaśāntaye //
                   <span class="ref">ViP_1,1.0*12</span></p>
               
               
               <p id="ViP_1,1.0*13">
                  agajānanapadmārkaṃ gajānanam aharniśam <br />
                  anekadantaṃ bhaktānām ekadantam upāsmahe //
                   <span class="ref">ViP_1,1.0*13</span></p>
               
               
               <p id="ViP_1,1.0*14">
                  yā kundendutuṣārahāradhavalā yā śubhravastrāvṛtā yā vīṇāvaradaṇḍamaṇḍitakarā yā śvetapadmāsana <br />
                  ya brahmācyutaśaṃkaraprabhṛtibhir devaiḥ sadā pūjitā sā māṃ pātu sarasvatī bhagavatī niḥśeṣajāḍyāpahā //
                   <span class="ref">ViP_1,1.0*14</span></p>
               
               <span class="note">Before st. 1, T1 ins., followed by *15-17:</span>
               
               
               <p>oṃ |</p>
               
               <p id="ViP_1,1.0*15*">
                  yasmād idaṃ jagad ajāyata yatra tiṣṭhaty ante samastam idaṃ astam upaiti yatra /<br />
                  tasmai namaḥ sadasadādivikalpaśūnya caitanyamātravapuṣe puruṣottamāya //
                   <span class="ref">ViP_1,1.0*15*</span></p>
               
               
               <p id="ViP_1,1.0*16*">
                  tattvena yaś ca dadhadīśvaratatsvabhāva bhogāpavargatadupāyagatīr udāraḥ /<br />
                  saṃdarśayan niramimīta purāṇaratnaṃ tasmai namo munivarāya parāśarāya //
                   <span class="ref">ViP_1,1.0*16*</span></p>
               
               
               <p id="ViP_1,1.0*17">
                  aṃśaiḥ ṣaḍbhiḥ samākīṇam aṅgair vedam ivāparam <br />
                  purāṇaṃ vaiṣṇavaṃ cakre yas tam vande parāśaram //
                   <span class="ref">ViP_1,1.0*17</span></p>
               
               <span class="note">Before st. 1, T3 ins.:</span>
               
               
               <p>oṃ śrīviṣṇave namaḥ |</p>
               
               <span class="note">Before st. 1, G1 ins., followed by *8:</span>
               
               
               <p>śrīmahāgaṇapataye namaḥ |
                  avighnam astu |</p>
               
               <span class="note">Before st. 1, G2 ins.:</span>
               
               
               <p id="ViP_1,1.0*18">
                  paṅkeruhākṣāya bhavauṣadhāya bhaktārtināśāya parāt parāya <br />
                  tārkṣyādhirūḍhāya sukhapradāya akṣmīvarāhāya namaḥ parasmai //
                   <span class="ref">ViP_1,1.0*18</span></p>
               
               <span class="note">Before st. 1, G3 ins.:</span>
               
               
               <p>hariḥ oṃ viṣṇupurāṇaṃ saṃputaṃ ārambhaṃ śubham astu avighnam astu śrīśriyai nmaḥ [namaḥ]
                  śrīhayagrīvāya nmaḥ [namaḥ] śrīrāmacandrāya parasmai brahmaṇe nmaḥ [namaḥ] hariḥ oṃ
                  avighnam astu |</p>
               
               <span class="note">Before st. 1, M2 ins., followed by *1 and *8, then *19:</span>
               
               
               <p>śrīgaṇeśāya namaḥ avighnena parisamāptir astu |</p>
               
               <p id="ViP_1,1.0*19">
                  yasyāsīt prapitāmaho guṇanidher devaḥ purāṇo jagat sṛṣṭā yasya pitāmaho matimatāṃ śreṣṭho vasiṣṭhaḥ pitā <br />
                  śaktir yasya jagaddhitāya bhagavān vyāso hariḥ putratāṃ yāto yasya parāśaraṃ tam atulam vandāmahe nirmalam //
                   <span class="ref">ViP_1,1.0*19</span></p>
               
               
               <p id="ViP_1,1.1">
                  parāśaraṃ munivaraṃ kṛtapūrvāhṇikakriyam <br />
                  maitreyaḥ paripapraccha praṇipatyābhivādya ca //
                   <span class="ref">ViP_1,1.1</span></p>
               
               
               <p id="ViP_1,1.2">
                  tvatto hi vedādhyayanam adhītam akhilaṃ guro <br />
                  dharmaśāstrāṇi sarvāṇi vedāṅgāni yathākramam //
                   <span class="ref">ViP_1,1.2</span></p>
               
               
               <p id="ViP_1,1.3">
                  tvatprasādān muniśreṣṭha mām anye nākṛtaśramam <br />
                  vakṣyanti sarvaśāstreṣu prāyaśo ye 'pi vidviṣaḥ //
                   <span class="ref">ViP_1,1.3</span></p>
               
               
               <p id="ViP_1,1.4">
                  so 'ham icchāmi dharmajña śrotuṃ tvatto yathā jagat <br />
                  babhūva bhūyaś ca yathā mahābhāga bhaviṣyati //
                   <span class="ref">ViP_1,1.4</span></p>
               
               
               <p id="ViP_1,1.5">
                  yanmayaṃ ca jagad brahman yataś caitac carācaram <br />
                  līnam āsīd yathā yatra layam eṣyati yatra ca //
                   <span class="ref">ViP_1,1.5</span></p>
               
               
               <p id="ViP_1,1.6">
                  yatpramāṇāni bhūtāni devādīnāṃ ca saṃbhavam <br />
                  samudraparvatānāṃ ca saṃsthānaṃ ca yathā bhuvaḥ //
                   <span class="ref">ViP_1,1.6</span></p>
               
               
               <p id="ViP_1,1.7">
                  sūryādīnāṃ ca saṃsthānaṃ pramāṇaṃ munisattama <br />
                  devādīnāṃ tathā vaṃśān manūn manvantarāṇi ca //
                   <span class="ref">ViP_1,1.7</span></p>
               
               
               <p id="ViP_1,1.8">
                  kalpān kalpavikalpāṃś ca caturyugavikalpitān <br />
                  kalpāntasya svarūpaṃ ca yugadharmāṃś ca kṛtsnaśaḥ //
                   <span class="ref">ViP_1,1.8</span></p>
               
               
               <p id="ViP_1,1.9">
                  devarṣipārthivānāṃ ca caritaṃ yan mahāmune <br />
                  vedaśākhāpraṇayanaṃ yathāvad vyāsakartṛkam //
                   <span class="ref">ViP_1,1.9</span></p>
               
               
               <p id="ViP_1,1.10">
                  dharmāṃś ca brāhmaṇādīnāṃ tathā cāśramavāsinām <br />
                  śrotum icchāmy ahaṃ sarvaṃ tvatto vāsiṣṭhanandana //
                   <span class="ref">ViP_1,1.10</span></p>
               
               
               <p id="ViP_1,1.11">
                  brahman prasādapravaṇaṃ kuruṣva mayi mānasam <br />
                  yenāham etaj jānīyāṃ tvatprasādān mahāmune //
                   <span class="ref">ViP_1,1.11</span></p>
               
               parāśara uvāca:
               
               <p id="ViP_1,1.12">
                  sādhu maitreya dharmajña smārito 'smi purātanam <br />
                  pituḥ pitā me bhagavān vasiṣṭho yad uvāca ha //
                   <span class="ref">ViP_1,1.12</span></p>
               
               
               <p id="ViP_1,1.13">
                  viśvāmitraprayuktena rakṣasā bhakṣito mayā <br />
                  śrutas tātas tataḥ krodho maitreyāsīn mamātulaḥ //
                   <span class="ref">ViP_1,1.13</span></p>
               
               
               <p id="ViP_1,1.14">
                  tato 'haṃ rakṣasāṃ satraṃ vināśāya samārabham <br />
                  bhasmīkṛtāś ca śataśas tasmin satre niśācarāḥ //
                   <span class="ref">ViP_1,1.14</span></p>
               
               
               <p id="ViP_1,1.15">
                  tataḥ saṃkṣīyamāṇeṣu teṣu rakṣaḥsv aśeṣataḥ <br />
                  mām uvāca mahābhāgo vasiṣṭho 'smatpitāmahaḥ //
                   <span class="ref">ViP_1,1.15</span></p>
               
               
               <p id="ViP_1,1.16">
                  alam atyantakopena tāta manyum imaṃ jahi <br />
                  rākṣasā nāparādhyante pitus te vihitaṃ tathā //
                   <span class="ref">ViP_1,1.16</span></p>
               
               
               <p id="ViP_1,1.17">
                  mūḍhānām eṣa bhavati krodho jñānavatāṃ kutaḥ <br />
                  hanyate tāta kaḥ kena yataḥ svakṛtabhuk pumān //
                   <span class="ref">ViP_1,1.17</span></p>
               
               
               <p id="ViP_1,1.18">
                  saṃcitasyāpi mahatā vatsa kleśena mānavaiḥ <br />
                  yaśasas tapasaś caiva krodho nāśakaraḥ paraḥ //
                   <span class="ref">ViP_1,1.18</span></p>
               
               
               <p id="ViP_1,1.19">
                  svargāpavargavyāsedhakāraṇaṃ paramarṣayaḥ <br />
                  varjayanti sadā krodhaṃ tāta mā tadvaśo bhava //
                   <span class="ref">ViP_1,1.19</span></p>
               
               
               <p id="ViP_1,1.20">
                  alaṃ niśācarair dagdhair dīnair anaparādhibhiḥ <br />
                  satraṃ te viramatv etat kṣamāsārā hi sādhavaḥ //
                   <span class="ref">ViP_1,1.20</span></p>
               
               
               <p id="ViP_1,1.21">
                  evaṃ tātena tenāham anunīto mahātmanā <br />
                  upasaṃhṛtavān satraṃ sadyas tadvākyagauravāt //
                   <span class="ref">ViP_1,1.21</span></p>
               
               
               <p id="ViP_1,1.22">
                  tataḥ prītaḥ sa bhagavān vasiṣṭho munisattamaḥ <br />
                  saṃprāptaś ca tadā tatra pulastyo brahmaṇaḥ sutaḥ //
                   <span class="ref">ViP_1,1.22</span></p>
               
               
               <p id="ViP_1,1.23">
                  pitāmahena dattārghyaḥ kṛtāsanaparigrahaḥ <br />
                  mām uvāca mahābhāgo maitreya pulahāgrajaḥ //
                   <span class="ref">ViP_1,1.23</span></p>
               
               pulastya uvāca:
               
               <p id="ViP_1,1.24">
                  vaire mahati yad vākyād guror asyāśritā kṣamā <br />
                  tvayā tasmāt samastāni bhavāñ chāstrāṇi vetsyati //
                   <span class="ref">ViP_1,1.24</span></p>
               
               
               <p id="ViP_1,1.25">
                  saṃtater na mamocchedaḥ kruddhenāpi yataḥ kṛtaḥ <br />
                  tvayā tasmān mahābhāga dadāmy anyaṃ mahāvaram //
                   <span class="ref">ViP_1,1.25</span></p>
               
               
               <p id="ViP_1,1.26">
                  purāṇasaṃhitākartā bhavān vatsa bhaviṣyati <br />
                  devatāpāramārthyaṃ ca yathāvad vetsyate bhavān //
                   <span class="ref">ViP_1,1.26</span></p>
               
               
               <p id="ViP_1,1.27">
                  pravṛtte ca nivṛtte ca karmaṇy astamalā matiḥ <br />
                  matprasādād asaṃdigdhā tava vatsa bhaviṣyati //
                   <span class="ref">ViP_1,1.27</span></p>
               
               
               <p id="ViP_1,1.28">
                  tataś ca bhagavān prāha vasiṣṭho me pitāmahaḥ <br />
                  pulastyena yad uktaṃ te sarvam etad bhaviṣyati //
                   <span class="ref">ViP_1,1.28</span></p>
               
               
               <p id="ViP_1,1.29">
                  iti pūrvaṃ vasiṣṭhena pulastyena ca dhīmatā <br />
                  yad uktaṃ tat smṛtiṃ yātaṃ tvatpraśnād akhilaṃ mama //
                   <span class="ref">ViP_1,1.29</span></p>
               
               
               <p id="ViP_1,1.30">
                  so 'haṃ vadāmy aśeṣaṃ te maitreya paripṛcchate <br />
                  purāṇasaṃhitāṃ samyak tāṃ nibodha yathātatham //
                   <span class="ref">ViP_1,1.30</span></p>
               
               
               <p id="ViP_1,1.31">
                  viṣṇoḥ sakāśād udbhūtaṃ jagat tatraiva ca sthitam <br />
                  sthitisaṃyamakartāsau jagato 'sya jagac ca saḥ //
                   <span class="ref">ViP_1,1.31</span></p>
               
               <span class="note">M0 ins.:</span>
               
               
               <p id="ViP_1,1.31*20">
                  mitrāputravaco niśamya sakalaṃ smṛtvātmanas tad varam satraṃ caiva nivāritaṃ sa sumahābhāgo 'bhavat tāraṇam <br />
                  kṛtvā vaiṣṇavam uttamaṃ munivaraṃ maitreyam adhyāpayat tattvārthapratipādanaṃ pravadatāṃ sarvārthadaṃ śṛṇvatām //
                   <span class="ref">ViP_1,1.31*20</span></p>
               
               
               <p>[[iti śrīviṣṇupurāṇe prathame 'ṃśe prathamo 'dhyāyaḥ ]]</p>
               
               </div>
            
            <div id="d1e1601">
               parāśara uvāca:
               
               <p id="ViP_1,2.1">
                  avikārāya śuddhāya nityāya paramātmane <br />
                  sadaikarūparūpāya viṣṇave sarvajiṣṇave //
                   <span class="ref">ViP_1,2.1</span></p>
               
               
               <p id="ViP_1,2.2">
                  namo hiraṇyagarbhāya haraye śaṃkarāya ca <br />
                  vāsudevāya tārāya sargasthityantakāriṇe //
                   <span class="ref">ViP_1,2.2</span></p>
               
               
               <p id="ViP_1,2.3">
                  ekānekasvarūpāya sthūlasūkṣmātmane namaḥ <br />
                  avyaktavyaktarūpāya viṣṇave muktihetave //
                   <span class="ref">ViP_1,2.3</span></p>
               
               
               <p id="ViP_1,2.4">
                  sargasthitivināśānāṃ jagato yo jaganmayaḥ <br />
                  mūlabhūto namas tasmai viṣṇave paramātmane //
                   <span class="ref">ViP_1,2.4</span></p>
               
               
               <p id="ViP_1,2.5">
                  ādhārabhūtaṃ viśvasyāpy aṇīyāṃsam aṇīyasām <br />
                  praṇamya sarvabhūtastham acyutaṃ puruṣottamam //
                   <span class="ref">ViP_1,2.5</span></p>
               
               
               <p id="ViP_1,2.6">
                  jñānasvarūpam atyantanirmalaṃ paramārthataḥ <br />
                  tam evārthasvarūpeṇa bhrāntidarśanataḥ sthitam //
                   <span class="ref">ViP_1,2.6</span></p>
               
               
               <p id="ViP_1,2.7">
                  viṣṇuṃ grasiṣṇuṃ viśvasya sthitisarge tathā prabhum <br />
                  praṇamya jagatām īśam ajam akṣayam avyayam //
                   <span class="ref">ViP_1,2.7</span></p>
               
               
               <p id="ViP_1,2.8">
                  kathayāmi yathāpūrvaṃ dakṣādyair munisattamaiḥ <br />
                  pṛṣṭaḥ provāca bhagavān abjayoniḥ pitāmahaḥ //
                   <span class="ref">ViP_1,2.8</span></p>
               
               
               <p id="ViP_1,2.9">
                  taiś coktaṃ purukutsāya bhūbhuje narmadātaṭe <br />
                  sārasvatāya tenāpi mama sārasvatena ca //
                   <span class="ref">ViP_1,2.9</span></p>
               
               
               <p id="ViP_1,2.10">
                  paraḥ parāṇāṃ paramaḥ paramātmātmasaṃsthitaḥ <br />
                  rūpavarṇādinirdeśaviśeṣaṇavivarjitaḥ //
                   <span class="ref">ViP_1,2.10</span></p>
               
               
               <p id="ViP_1,2.11">
                  apakṣayavināśābhyāṃ pariṇāmarddhijanmabhiḥ <br />
                  varjitaḥ śakyate vaktuṃ yaḥ sadāstīti kevalam //
                   <span class="ref">ViP_1,2.11</span></p>
               
               
               <p id="ViP_1,2.12">
                  sarvatrāsau samastaṃ ca vasaty atreti vai yataḥ <br />
                  tataḥ sa vāsudeveti vidvadbhiḥ paripaṭhyate //
                   <span class="ref">ViP_1,2.12</span></p>
               
               
               <p id="ViP_1,2.13">
                  tad brahma paramaṃ nityam ajam akṣayam avyayam <br />
                  ekasvarūpaṃ ca sadā heyābhāvāc ca nirmalam //
                   <span class="ref">ViP_1,2.13</span></p>
               
               
               <p id="ViP_1,2.14">
                  tad eva sarvam evaitad vyaktāvyaktasvarūpavat <br />
                  tathā puruṣarūpeṇa kālarūpeṇa ca sthitam //
                   <span class="ref">ViP_1,2.14</span></p>
               
               
               <p id="ViP_1,2.15">
                  parasya brahmaṇo rūpaṃ puruṣaḥ prathamaṃ dvija <br />
                  vyaktāvyakte tathaivānye rūpe kālas tathāparam //
                   <span class="ref">ViP_1,2.15</span></p>
               
               
               <p id="ViP_1,2.16">
                  pradhānapuruṣavyaktakālānāṃ paramaṃ hi yat <br />
                  paśyanti sūrayaḥ śuddhaṃ tad viṣṇoḥ paramaṃ padam //
                   <span class="ref">ViP_1,2.16</span></p>
               
               
               <p id="ViP_1,2.17">
                  pradhānapuruṣavyaktakālās tu pravibhāgaśaḥ <br />
                  rūpāṇi sthitisargāntavyaktisadbhāvahetavaḥ //
                   <span class="ref">ViP_1,2.17</span></p>
               
               
               <p id="ViP_1,2.18">
                  vyaktaṃ viṣṇus tathāvyaktaṃ puruṣaḥ kāla eva ca <br />
                  krīḍato bālakasyeva ceṣṭāṃ tasya niśāmaya //
                   <span class="ref">ViP_1,2.18</span></p>
               
               
               <p id="ViP_1,2.19">
                  avyaktaṃ kāraṇaṃ yat tat pradhānam ṛṣisattamaiḥ <br />
                  procyate prakṛtiḥ sūkṣmā nityā sadasadātmikā //
                   <span class="ref">ViP_1,2.19</span></p>
               
               
               <p id="ViP_1,2.20">
                  akṣayaṃ nānyadādhāram ameyam ajaraṃ dhruvam <br />
                  śabdasparśavihīnaṃ tad rūpādibhir asaṃhatam //
                   <span class="ref">ViP_1,2.20</span></p>
               
               
               <p id="ViP_1,2.21">
                  triguṇaṃ taj jagadyonir anādiprabhavāvyayam <br />
                  tenāgre sarvam evāsīd vyāptaṃ vai pralayād anu //
                   <span class="ref">ViP_1,2.21</span></p>
               
               
               <p id="ViP_1,2.22">
                  vedavādavido vidvan niyatā brahmavādinaḥ <br />
                  paṭhanti caitam evārthaṃ pradhānapratipādakam //
                   <span class="ref">ViP_1,2.22</span></p>
               
               
               <p id="ViP_1,2.23">
                  nāho na rātrir na nabho na bhūmir nāsīt tamo jyotir abhūn na cānyat <br />
                  śrotrādibuddhyānupalabhyam ekaṃ prādhānikaṃ brahma pumāṃs tadāsīt //
                   <span class="ref">ViP_1,2.23</span></p>
               
               
               <p id="ViP_1,2.24">
                  viṣṇoḥ svarūpāt parato hi te 'nye rūpe pradhānaṃ puruṣaś ca vipra <br />
                  tasyaiva te 'nyena dhṛte viyukte rūpāntaraṃ tad dvija kālasaṃjñam //
                   <span class="ref">ViP_1,2.24</span></p>
               
               
               <p id="ViP_1,2.25">
                  prakṛtau ca sthitaṃ vyaktam atītapralaye tu yat <br />
                  tasmāt prākṛtasaṃjño 'yam ucyate pratisaṃcaraḥ //
                   <span class="ref">ViP_1,2.25</span></p>
               
               
               <p id="ViP_1,2.26">
                  anādir bhagavān kālo nānto 'sya dvija vidyate <br />
                  avyucchinnās tatas tv ete sargasthityantasaṃyamāḥ //
                   <span class="ref">ViP_1,2.26</span></p>
               
               
               <p id="ViP_1,2.27">
                  guṇasāmye tatas tasmin pṛthak puṃsi vyavasthite <br />
                  kālasvarūpaṃ tad viṣṇor maitreya parivartate //
                   <span class="ref">ViP_1,2.27</span></p>
               
               <span class="note">Ś2,Ñ1,V1,B,D2,4-8,G2,M2 subst.:</span>
               
               <p id="ViP_1,2.27*21">
                  kālasvarūparūpaṃ tad viṣṇor maitreya vartate //
                   <span class="ref">ViP_1,2.27*21</span></p>
               
               
               <p id="ViP_1,2.28">
                  tatas tat paramaṃ brahma paramātmā jaganmayaḥ <br />
                  sarvagaḥ sarvabhūteśaḥ sarvātmā parameśvaraḥ //
                   <span class="ref">ViP_1,2.28</span></p>
               
               
               <p id="ViP_1,2.29">
                  pradhānaṃ puruṣaṃ cāpi praviśyātmecchayā hariḥ <br />
                  kṣobhayām āsa saṃprāpte sargakāle vyayāvyayau //
                   <span class="ref">ViP_1,2.29</span></p>
               
               
               <p id="ViP_1,2.30">
                  yathā saṃnidhimātreṇa gandhaḥ kṣobhāya jāyate <br />
                  manaso nopakartṛtvāt tathāsau parameśvaraḥ //
                   <span class="ref">ViP_1,2.30</span></p>
               
               
               <p id="ViP_1,2.31">
                  sa eva kṣobhako brahman kṣobhyaś ca puruṣottamaḥ <br />
                  sa saṃkocavikāsābhyāṃ pradhānatve 'pi ca sthitaḥ //
                   <span class="ref">ViP_1,2.31</span></p>
               
               
               <p id="ViP_1,2.32">
                  vikāsāṇusvarūpaiś ca brahmarūpādibhis tathā <br />
                  vyaktasvarūpaś ca tathā viṣṇuḥ sarveśvareśvaraḥ //
                   <span class="ref">ViP_1,2.32</span></p>
               
               
               <p id="ViP_1,2.33">
                  guṇasāmyāt tatas tasmāt kṣetrajñādhiṣṭhitān mune <br />
                  guṇavyañjanasaṃbhūtiḥ sargakāle dvijottama //
                   <span class="ref">ViP_1,2.33</span></p>
               
               
               <p id="ViP_1,2.34">
                  pradhānatattvam udbhūtaṃ mahāntaṃ tat samāvṛṇot <br />
                  sāttviko rājasaś caiva tāmasaś ca tridhā mahān <br />
                  pradhānatattvena samaṃ tvacā bījam ivāvṛtam //
                   <span class="ref">ViP_1,2.34</span></p>
               
               
               <p id="ViP_1,2.35">
                  vaikārikas taijasaś ca bhūtādiś caiva tāmasaḥ <br />
                  trividho 'yam ahaṃkāro mahattattvād ajāyata //
                   <span class="ref">ViP_1,2.35</span></p>
               
               
               <p id="ViP_1,2.36">
                  bhūtendriyāṇāṃ hetuḥ sa triguṇatvān mahāmune <br />
                  yathā pradhānena mahān mahatā sa tathāvṛtaḥ //
                   <span class="ref">ViP_1,2.36</span></p>
               
               
               <p id="ViP_1,2.37">
                  bhūtādis tu vikurvāṇaḥ śabdatanmātrakaṃ tataḥ <br />
                  sasarja śabdatanmātrād ākāśaṃ śabdalakṣaṇam //
                   <span class="ref">ViP_1,2.37</span></p>
               
               
               <p id="ViP_1,2.38">
                  śabdamātraṃ tathākāśaṃ bhūtādiḥ sa samāvṛṇot <br />
                  ākāśas tu vikurvāṇaḥ sparśamātraṃ sasarja ha //
                   <span class="ref">ViP_1,2.38</span></p>
               
               
               <p id="ViP_1,2.39">
                  balavān abhavad vāyus tasya sparśo guṇo mataḥ <br />
                  ākāśaṃ śabdamātraṃ tu sparśamātraṃ samāvṛṇot //
                   <span class="ref">ViP_1,2.39</span></p>
               
               
               <p id="ViP_1,2.40">
                  tato vāyur vikurvāṇo rūpamātraṃ sasarja ha <br />
                  jyotir utpadyate vāyos tad rūpaguṇam ucyate //
                   <span class="ref">ViP_1,2.40</span></p>
               
               
               <p id="ViP_1,2.41">
                  sparśamātras tato vāyū rūpamātraṃ samāvṛṇot <br />
                  jyotiś cāpi vikurvāṇaṃ rasamātraṃ sasarja ha //
                   <span class="ref">ViP_1,2.41</span></p>
               
               
               <p id="ViP_1,2.42">
                  saṃbhavanti tato 'mbhāṃsi rasādhārāṇi tāni ca <br />
                  rasamātrāṇi cāmbhāṃsi rūpamātraṃ samāvṛṇot //
                   <span class="ref">ViP_1,2.42</span></p>
               
               
               <p id="ViP_1,2.43">
                  vikurvāṇāni cāmbhāṃsi gandhamātraṃ sasarjire <br />
                  saṃghāto jāyate tasmāt tasya gandho guṇo mataḥ //
                   <span class="ref">ViP_1,2.43</span></p>
               
               
               <p id="ViP_1,2.44">
                  tasmiṃs tasmiṃs tu tanmātrā tena tanmātratā smṛtā <br />
                  tanmātrāṇy aviśeṣāṇi aviśeṣās tato hi te //
                   <span class="ref">ViP_1,2.44</span></p>
               
               
               <p id="ViP_1,2.45">
                  na śāntā nāpi ghorās te na mūḍhāś cāviśeṣiṇaḥ <br />
                  bhūtatanmātrasargo 'yam ahaṃkārāt tu tāmasāt //
                   <span class="ref">ViP_1,2.45</span></p>
               
               
               <p id="ViP_1,2.46">
                  taijasānīndriyāṇy āhur devā vaikārikā daśa <br />
                  ekādaśaṃ manaś cātra devā vaikārikāḥ smṛtāḥ //
                   <span class="ref">ViP_1,2.46</span></p>
               
               
               <p id="ViP_1,2.47">
                  tvak cakṣur nāsikā jihvā śrotram atra ca pañcamam <br />
                  śabdādīnām avāptyarthaṃ buddhiyuktāni vai dvija //
                   <span class="ref">ViP_1,2.47</span></p>
               
               
               <p id="ViP_1,2.48">
                  pāyūpasthau karau pādau vāk ca maitreya pañcamī <br />
                  visargaśilpagatyukti karma teṣāṃ ca kathyate //
                   <span class="ref">ViP_1,2.48</span></p>
               
               
               <p id="ViP_1,2.49">
                  ākāśavāyutejāṃsi salilaṃ pṛthivī tathā <br />
                  śabdādibhir guṇair brahman saṃyuktāny uttarottaraiḥ //
                   <span class="ref">ViP_1,2.49</span></p>
               
               
               <p id="ViP_1,2.50">
                  śāntā ghorāś ca mūḍhāś ca viśeṣās tena te smṛtāḥ //
                   <span class="ref">ViP_1,2.50</span></p>
               
               
               <p id="ViP_1,2.51">
                  nānāvīryāḥ pṛthagbhūtās tatas te saṃhatiṃ vinā <br />
                  nāśaknuvan prajāḥ sraṣṭum asamāgamya kṛtsnaśaḥ //
                   <span class="ref">ViP_1,2.51</span></p>
               
               
               <p id="ViP_1,2.52">
                  sametyānyonyasaṃyogaṃ parasparasamāśrayāḥ <br />
                  ekasaṃghātalakṣyāś ca saṃprāpyaikyam aśeṣataḥ //
                   <span class="ref">ViP_1,2.52</span></p>
               
               
               <p id="ViP_1,2.53">
                  puruṣādhiṣṭhitatvāc ca avyaktānugraheṇa ca <br />
                  mahadādyā viśeṣāntā hy aṇḍam utpādayanti te //
                   <span class="ref">ViP_1,2.53</span></p>
               
               
               <p id="ViP_1,2.54">
                  tat krameṇa vivṛddhaṃ tu jalabudbudavat samam <br />
                  bhūtebhyo 'ṇḍaṃ mahābuddhe bṛhat tad udakeśayam <br />
                  prākṛtaṃ brahmarūpasya viṣṇoḥ sthānam anuttamam //
                   <span class="ref">ViP_1,2.54</span></p>
               
               
               <p id="ViP_1,2.55">
                  tatrāvyaktasvarūpo 'sau vyaktarūpī jagatpatiḥ <br />
                  viṣṇur brahmasvarūpeṇa svayam eva vyavasthitaḥ //
                   <span class="ref">ViP_1,2.55</span></p>
               
               
               <p id="ViP_1,2.56">
                  merur ulbam abhūt tasya jarāyuś ca mahīdharāḥ <br />
                  garbhodakaṃ samudrāś ca tasyāsan sumahātmanaḥ //
                   <span class="ref">ViP_1,2.56</span></p>
               
               
               <p id="ViP_1,2.57">
                  sādridvīpasamudrāś ca sajyotir lokasaṃgrahaḥ <br />
                  tasminn aṇḍe 'bhavad vipra sadevāsuramānuṣaḥ //
                   <span class="ref">ViP_1,2.57</span></p>
               
               
               <p id="ViP_1,2.58">
                  vārivahnyanilākāśais tato bhūtādinā bahiḥ <br />
                  vṛtaṃ daśaguṇair aṇḍaṃ bhūtādir mahatā tathā //
                   <span class="ref">ViP_1,2.58</span></p>
               
               
               <p id="ViP_1,2.59">
                  avyaktenāvṛto brahmaṃs taiḥ sarvaiḥ sahito mahān <br />
                  ebhir āvaraṇair aṇḍaṃ saptabhiḥ prākṛtair vṛtam <br />
                  nālikeraphalasyāntar bījaṃ bāhyadalair iva //
                   <span class="ref">ViP_1,2.59</span></p>
               
               
               <p id="ViP_1,2.60">
                  juṣan rajoguṇaṃ tatra svayaṃ viśveśvaro hariḥ <br />
                  brahmā bhūtvāsya jagato visṛṣṭau saṃpravartate //
                   <span class="ref">ViP_1,2.60</span></p>
               
               
               <p id="ViP_1,2.61">
                  sṛṣṭaṃ ca pāty anuyugaṃ yāvat kalpavikalpanā <br />
                  sattvabhṛd bhagavān viṣṇur aprameyaparākramaḥ //
                   <span class="ref">ViP_1,2.61</span></p>
               
               
               <p id="ViP_1,2.62">
                  tamoudrekī ca kalpānte rudrarūpī janārdanaḥ <br />
                  maitreyākhilabhūtāni bhakṣayaty atibhīṣaṇaḥ //
                   <span class="ref">ViP_1,2.62</span></p>
               
               
               <p id="ViP_1,2.63">
                  saṃbhakṣayitvā bhūtāni jagaty ekārṇavīkṛte <br />
                  nāgaparyaṅkaśayane śete 'sau parameśvaraḥ //
                   <span class="ref">ViP_1,2.63</span></p>
               
               
               <p id="ViP_1,2.64">
                  prabuddhaś ca punaḥ sṛṣṭiṃ karoti brahmarūpadhṛk //
                   <span class="ref">ViP_1,2.64</span></p>
               
               
               <p id="ViP_1,2.65">
                  sṛṣṭisthityantakaraṇād brahmaviṣṇuśivātmikām <br />
                  sa saṃjñāṃ yāti bhagavān eka eva janārdanaḥ //
                   <span class="ref">ViP_1,2.65</span></p>
               
               
               <p id="ViP_1,2.66">
                  sraṣṭā sṛjati cātmānaṃ viṣṇuḥ pālyaṃ ca pāti ca <br />
                  upasaṃharate cānte saṃhartā ca svayaṃ prabhuḥ //
                   <span class="ref">ViP_1,2.66</span></p>
               
               
               <p id="ViP_1,2.67">
                  pṛthivy āpas tathā tejo vāyur ākāśam eva ca <br />
                  sarvendriyāntaḥkaraṇaṃ puruṣākhyaṃ hi yaj jagat //
                   <span class="ref">ViP_1,2.67</span></p>
               
               
               <p id="ViP_1,2.68">
                  sa eva sarvabhūteśo viśvarūpo yato 'vyayaḥ <br />
                  sargādikaṃ tato 'syaiva bhūtastham upakārakam //
                   <span class="ref">ViP_1,2.68</span></p>
               
               
               <p id="ViP_1,2.69">
                  sa eva sṛjyaḥ sa ca sargakartā sa eva pāty atti ca pālyate ca <br />
                  brahmādyavasthābhir aśeṣamūrtir viṣṇur variṣṭho varado vareṇyaḥ //
                   <span class="ref">ViP_1,2.69</span></p>
               
               
               <p>[[iti śrīviṣṇupurāṇe prathame 'ṃśe dvitīyo 'dhyāyaḥ ]]</p>
               
               </div>
            
            <div id="d1e2947">
               maitreya uvāca:
               
               <p id="ViP_1,3.1">
                  nirguṇasyāprameyasya śuddhasyāpy amalātmanaḥ <br />
                  kathaṃ sargādikartṛtvaṃ brahmaṇo 'bhyupagamyate //
                   <span class="ref">ViP_1,3.1</span></p>
               
               parāśara uvāca:
               
               <p id="ViP_1,3.2">
                  śaktayaḥ sarvabhāvānām acintyajñānagocarāḥ <br />
                  yato 'to brahmaṇas tās tu sargādyā bhāvaśaktayaḥ <br />
                  bhavanti tapatāṃ śreṣṭha pāvakasya yathoṣṇatā //
                   <span class="ref">ViP_1,3.2</span></p>
               
               
               <p id="ViP_1,3.3">
                  tan nibodha yathā sarge bhagavān saṃpravartate <br />
                  nārāyaṇākhyo bhagavān brahmā lokapitāmahaḥ //
                   <span class="ref">ViP_1,3.3</span></p>
               
               
               <p id="ViP_1,3.4">
                  utpannaḥ procyate vidvan nitya evopacārataḥ //
                   <span class="ref">ViP_1,3.4</span></p>
               
               
               <p id="ViP_1,3.5">
                  nijena tasya mānena āyur varṣaśataṃ smṛtam <br />
                  tat parākhyaṃ tadardhaṃ ca parārdham abhidhīyate //
                   <span class="ref">ViP_1,3.5</span></p>
               
               
               <p id="ViP_1,3.6">
                  kālasvarūpaṃ viṣṇoś ca yan mayoktaṃ tavānagha <br />
                  tena tasya nibodha tvaṃ parimāṇopapādanam //
                   <span class="ref">ViP_1,3.6</span></p>
               
               
               <p id="ViP_1,3.7">
                  anyeṣāṃ caiva jantūnāṃ carāṇām acarāś ca ye <br />
                  bhūbhūbhṛtsāgarādīnām aśeṣāṇāṃ ca sattama //
                   <span class="ref">ViP_1,3.7</span></p>
               
               
               <p id="ViP_1,3.8">
                  kāṣṭhā pañcadaśākhyātā nimeṣā munisattama <br />
                  kāṣṭhātriṃśat kalā triṃśat kalā mauhūrtiko vidhiḥ //
                   <span class="ref">ViP_1,3.8</span></p>
               
               
               <p id="ViP_1,3.9">
                  tāvatsaṃkhyair ahorātraṃ muhūrtair mānuṣaṃ smṛtam <br />
                  ahorātrāṇi tāvanti māsaḥ pakṣadvayātmakaḥ //
                   <span class="ref">ViP_1,3.9</span></p>
               
               
               <p id="ViP_1,3.10">
                  taiḥ ṣaḍbhir ayanaṃ varṣaṃ dve 'yane dakṣiṇottare <br />
                  ayanaṃ dakṣiṇaṃ rātrir devānām uttaraṃ dinam //
                   <span class="ref">ViP_1,3.10</span></p>
               
               
               <p id="ViP_1,3.11">
                  divyair varṣasahasrais tu kṛtatretādisaṃjñitam <br />
                  caturyugaṃ dvādaśabhis tadvibhāgaṃ nibodha me //
                   <span class="ref">ViP_1,3.11</span></p>
               
               
               <p id="ViP_1,3.12">
                  catvāri trīṇi dve caikaṃ kṛtādiṣu yathākramam <br />
                  divyābdānāṃ sahasrāṇi yugeṣv āhuḥ purāvidaḥ //
                   <span class="ref">ViP_1,3.12</span></p>
               
               
               <p id="ViP_1,3.13">
                  tatpramāṇaiḥ śataiḥ saṃdhyā pūrvā tatrābhidhīyate <br />
                  saṃdhyāṃśakaś ca tattulyo yugasyānantaro hi saḥ //
                   <span class="ref">ViP_1,3.13</span></p>
               
               
               <p id="ViP_1,3.14">
                  saṃdhyāsaṃdhyāṃśayor antar yaḥ kālo munisattama <br />
                  yugākhyaḥ sa tu vijñeyaḥ kṛtatretādisaṃjñitaḥ //
                   <span class="ref">ViP_1,3.14</span></p>
               
               
               <p id="ViP_1,3.15">
                  kṛtaṃ tretā dvāparaś ca kaliś caiva caturyugam <br />
                  procyate tatsahasraṃ ca brahmaṇo divasaṃ mune //
                   <span class="ref">ViP_1,3.15</span></p>
               
               
               <p id="ViP_1,3.16">
                  brahmaṇo divase brahman manavas tu caturdaśa <br />
                  bhavanti parimāṇaṃ ca teṣāṃ kālakṛtaṃ śṛṇu //
                   <span class="ref">ViP_1,3.16</span></p>
               
               
               <p id="ViP_1,3.17">
                  saptarṣayaḥ surāḥ śakro manus tatsūnavo nṛpāḥ <br />
                  ekakāle hi sṛjyante saṃhriyante ca pūrvavat //
                   <span class="ref">ViP_1,3.17</span></p>
               
               
               <p id="ViP_1,3.18">
                  caturyugāṇāṃ saṃkhyātā sādhikā hy ekasaptatiḥ <br />
                  manvantaraṃ manoḥ kālaḥ surādīnāṃ ca sattama //
                   <span class="ref">ViP_1,3.18</span></p>
               
               
               <p id="ViP_1,3.19">
                  aṣṭau śatasahasrāṇi divyayā saṃkhyayā smṛtam <br />
                  dvāpañcāśat tathānyāni sahasrāṇy adhikāni tu //
                   <span class="ref">ViP_1,3.19</span></p>
               
               
               <p id="ViP_1,3.20">
                  triṃśatkoṭyas tu saṃpūrṇāḥ saṃkhyātāḥ saṃkhyayā dvija <br />
                  saptaṣaṣṭis tathānyāni niyutāni mahāmune //
                   <span class="ref">ViP_1,3.20</span></p>
               
               <span class="note">D7 ins.:</span>
               
               
               <p id="ViP_1,3.20*22:1">
                  dvicatvāriṃśatā yukta śatenāpy adhikās tathā //
                   <span class="ref">ViP_1,3.20*22:1</span></p>
               
               
               <p id="ViP_1,3.20*22:2">
                  divyāhnaḥ pañcasāhasramāsā daśa dināṣṭakam //
                   <span class="ref">ViP_1,3.20*22:2</span></p>
               
               
               <p id="ViP_1,3.20*22:3">
                  catur yāmā muhūrtau dvāv aṣṭāv api kalās tathā //
                   <span class="ref">ViP_1,3.20*22:3</span></p>
               
               
               <p id="ViP_1,3.20*22:4">
                  kāṣṭā saptadaśa dvau ca nimeṣau tadanantaram //
                   <span class="ref">ViP_1,3.20*22:4</span></p>
               
               
               <p id="ViP_1,3.20*22:5">
                  daivasyaikanimeṣasya saptamo bhāga iṣyate //
                   <span class="ref">ViP_1,3.20*22:5</span></p>
               
               
               <p id="ViP_1,3.20*22:6">
                  mānuṣābdās tu lakṣyāṇi tathāṣṭādaśa tatparam //
                   <span class="ref">ViP_1,3.20*22:6</span></p>
               
               
               <p id="ViP_1,3.20*22:7">
                  sahasram aṣṭāviṃśatyā yutāś cābdā catuḥśatī //
                   <span class="ref">ViP_1,3.20*22:7</span></p>
               
               
               <p id="ViP_1,3.20*22:8">
                  caturviṃśed ahorātre yutā māsāś ca ṣaṭ tathā //
                   <span class="ref">ViP_1,3.20*22:8</span></p>
               
               
               <p id="ViP_1,3.20*22:9">
                  nāḍyo dvādaśa tāvatyaḥ kalāś ca tadanantaram //
                   <span class="ref">ViP_1,3.20*22:9</span></p>
               
               
               <p id="ViP_1,3.20*22:10">
                  pañcaviṃśati kāṣṭāś ca nimeṣā daśasāyikā //
                   <span class="ref">ViP_1,3.20*22:10</span></p>
               
               
               <p id="ViP_1,3.21">
                  viṃśatiś ca sahasrāṇi kālo 'yam adhikaṃ vinā <br />
                  manvantarasya saṃkhyeyaṃ mānuṣair vatsarair dvija //
                   <span class="ref">ViP_1,3.21</span></p>
               
               
               <p id="ViP_1,3.22">
                  caturdaśaguṇo hy eṣa kālo brāhmam ahaḥ smṛtam <br />
                  brāhmo naimittiko nāma tasyānte pratisaṃcaraḥ //
                   <span class="ref">ViP_1,3.22</span></p>
               
               
               <p id="ViP_1,3.23">
                  tadā hi dahyate sarvaṃ trailokyaṃ bhūrbhuvādikam <br />
                  janaṃ prayānti tāpārtā maharlokanivāsinaḥ //
                   <span class="ref">ViP_1,3.23</span></p>
               
               
               <p id="ViP_1,3.24">
                  ekārṇave tu trailokye brahmā nārāyaṇātmakaḥ <br />
                  bhogiśayyāgataḥ śete trailokyagrāsabṛṃhitaḥ //
                   <span class="ref">ViP_1,3.24</span></p>
               
               
               <p id="ViP_1,3.25">
                  janasthair yogibhir devaś cintyamāno 'bjasaṃbhavaḥ <br />
                  tatpramāṇāṃ hi tāṃ rātriṃ tadante sṛjate punaḥ //
                   <span class="ref">ViP_1,3.25</span></p>
               
               
               <p id="ViP_1,3.26">
                  evaṃ tu brahmaṇo varṣam evaṃ varṣaśataṃ ca yat <br />
                  śataṃ hi tasya varṣāṇāṃ paramāyur mahātmanaḥ //
                   <span class="ref">ViP_1,3.26</span></p>
               
               
               <p id="ViP_1,3.27">
                  ekam asya vyatītaṃ tu parārdhaṃ brahmaṇo 'nagha <br />
                  tasyānte 'bhūn mahākalpaḥ pādma ity abhiviśrutaḥ //
                   <span class="ref">ViP_1,3.27</span></p>
               
               
               <p id="ViP_1,3.28">
                  dvitīyasya parārdhasya vartamānasya vai dvija <br />
                  vārāha iti kalpo 'yaṃ prathamaḥ parikīrtitaḥ //
                   <span class="ref">ViP_1,3.28</span></p>
               
               
               <p>[[iti śrīviṣṇupurāṇe prathame 'ṃśe tṛtīyo 'dhyāyaḥ ]]</p>
               
               </div>
            
            <div id="d1e3606">
               maitreya uvāca:
               
               <p id="ViP_1,4.1">
                  brahmā nārāyaṇākhyo 'sau kalpādau bhagavān yathā <br />
                  sasarja sarvabhūtāni tad ācakṣva mahāmune //
                   <span class="ref">ViP_1,4.1</span></p>
               
               parāśara uvāca:
               
               <p id="ViP_1,4.2">
                  prajāḥ sasarja bhagavān brahmā nārāyaṇātmakaḥ <br />
                  prajāpatipatir devo yathā tan me niśāmaya //
                   <span class="ref">ViP_1,4.2</span></p>
               
               
               <p id="ViP_1,4.3">
                  atītakalpāvasāne niśāsuptotthitaḥ prabhuḥ <br />
                  sattvodriktas tathā brahmā śūnyaṃ lokam avaikṣata //
                   <span class="ref">ViP_1,4.3</span></p>
               
               
               <p id="ViP_1,4.4">
                  nārāyaṇaḥ paro 'cintyaḥ pareṣām api sa prabhuḥ <br />
                  brahmasvarūpī bhagavān anādiḥ sarvasaṃbhavaḥ //
                   <span class="ref">ViP_1,4.4</span></p>
               
               
               <p id="ViP_1,4.5">
                  imaṃ codāharanty atra ślokaṃ nārāyaṇaṃ prati <br />
                  brahmasvarūpiṇaṃ devaṃ jagataḥ prabhavāpyayam //
                   <span class="ref">ViP_1,4.5</span></p>
               
               
               <p id="ViP_1,4.6">
                  āpo nārā iti proktā āpo vai narasūnavaḥ <br />
                  ayanaṃ tasya tāḥ pūrvaṃ tena nārāyaṇaḥ smṛtaḥ //
                   <span class="ref">ViP_1,4.6</span></p>
               
               
               <p id="ViP_1,4.7">
                  toyāntaḥ sa mahīṃ jñātvā jagaty ekārṇave prabhuḥ <br />
                  anumānāt taduddhāraṃ kartukāmaḥ prajāpatiḥ //
                   <span class="ref">ViP_1,4.7</span></p>
               
               
               <p id="ViP_1,4.8">
                  akarot sa tanūm anyāṃ kalpādiṣu yathā purā <br />
                  matsyakūrmādikāṃ tadvad vārāhaṃ vapur āsthitaḥ //
                   <span class="ref">ViP_1,4.8</span></p>
               
               
               <p id="ViP_1,4.9">
                  vedayajñamayaṃ rūpam aśeṣajagataḥ sthitau <br />
                  sthitaḥ sthirātmā sarvātmā paramātmā prajāpatiḥ //
                   <span class="ref">ViP_1,4.9</span></p>
               
               
               <p id="ViP_1,4.10">
                  janalokagataiḥ siddhaiḥ sanakādyair abhiṣṭutaḥ <br />
                  praviveśa tadā toyam ātmādhāro dharādharaḥ //
                   <span class="ref">ViP_1,4.10</span></p>
               
               
               <p id="ViP_1,4.11">
                  nirīkṣya taṃ tadā devī pātālatalam āgatam <br />
                  tuṣṭāva praṇatā bhūtvā bhaktinamrā vasuṃdharā //
                   <span class="ref">ViP_1,4.11</span></p>
               
               pṛthivy uvāca:
               
               <p id="ViP_1,4.12">
                  namas te sarvabhūtāya tubhyaṃ śaṅkhagadādhara <br />
                  mām uddharāsmād adya tvaṃ tvatto 'haṃ pūrvam utthitā //
                   <span class="ref">ViP_1,4.12</span></p>
               
               
               <p id="ViP_1,4.13">
                  tvayāham uddhṛtā pūrvaṃ tvanmayāhaṃ janārdana <br />
                  tathānyāni ca bhūtāni gaganādīny aśeṣataḥ //
                   <span class="ref">ViP_1,4.13</span></p>
               
               
               <p id="ViP_1,4.14">
                  namas te paramātmātman puruṣātman namo 'stu te <br />
                  pradhānavyaktabhūtāya kālabhūtāya te namaḥ //
                   <span class="ref">ViP_1,4.14</span></p>
               
               
               <p id="ViP_1,4.15">
                  tvaṃ kartā sarvabhūtānāṃ tvaṃ pātā tvaṃ vināśakṛt <br />
                  sargādiṣu prabho brahmaviṣṇurudrātmarūpadhṛk //
                   <span class="ref">ViP_1,4.15</span></p>
               
               
               <p id="ViP_1,4.16">
                  saṃbhakṣayitvā sakalaṃ jagaty ekārṇavīkṛte <br />
                  śeṣe tvam eva govinda cintyamāno manīṣibhiḥ //
                   <span class="ref">ViP_1,4.16</span></p>
               
               
               <p id="ViP_1,4.17">
                  bhavato yat paraṃ rūpaṃ tan na jānāti kaścana <br />
                  avatāreṣu yad rūpaṃ tad arcanti divaukasaḥ //
                   <span class="ref">ViP_1,4.17</span></p>
               
               
               <p id="ViP_1,4.18">
                  tvām ārādhya paraṃ brahma yātā muktiṃ mumukṣavaḥ <br />
                  vāsudevam anārādhya ko mokṣaṃ samavāpsyati //
                   <span class="ref">ViP_1,4.18</span></p>
               
               
               <p id="ViP_1,4.19">
                  yat kiṃcin manasā grāhyaṃ yad grāhyaṃ cakṣurādibhiḥ <br />
                  buddhyā ca yat paricchedyaṃ tad rūpam akhilaṃ tava //
                   <span class="ref">ViP_1,4.19</span></p>
               
               
               <p id="ViP_1,4.20">
                  tvanmayāhaṃ tvadādhārā tvatsṛṣṭā tvām upāśritā <br />
                  mādhavīm iti loko 'yam abhidhatte tato hi mām //
                   <span class="ref">ViP_1,4.20</span></p>
               
               
               <p id="ViP_1,4.21">
                  jayākhilajñānamaya jaya sthūlamayāvyaya <br />
                  jayānanta jayāvyakta jaya vyaktamaya prabho <br />
                  parāparātman viśvātmañ jaya yajñapate 'nagha //
                   <span class="ref">ViP_1,4.21</span></p>
               
               
               <p id="ViP_1,4.22">
                  tvaṃ yajñas tvaṃ vaṣaṭkāras tvam oṃkāras tvam agnayaḥ <br />
                  tvaṃ vedās tvaṃ tadaṅgāni tvaṃ yajñapuruṣo hare //
                   <span class="ref">ViP_1,4.22</span></p>
               
               
               <p id="ViP_1,4.23">
                  sūryādayo grahās tārā nakṣatrāṇy akhilāni ca <br />
                  mūrtāmūrtam adṛśyaṃ ca dṛśyaṃ ca puruṣottama //
                   <span class="ref">ViP_1,4.23</span></p>
               
               <span class="note">D4 ins.:</span>
               
               
               <p id="ViP_1,4.23*23">
                  tathaiva māyayā sarvaṃ tvatto 'ham iva dṛśyate //
                   <span class="ref">ViP_1,4.23*23</span></p>
               
               
               <p id="ViP_1,4.24">
                  yac coktaṃ yac ca naivoktaṃ mayātra parameśvara <br />
                  tat sarvaṃ tvaṃ namas tubhyaṃ bhūyo bhūyo namo namaḥ //
                   <span class="ref">ViP_1,4.24</span></p>
               
               parāśara uvāca:
               
               <p id="ViP_1,4.25">
                  evaṃ saṃstūyamānas tu pṛthivyā pṛthivīdharaḥ <br />
                  sāmasvaradhvaniḥ śrīmāñ jagarja parighargharam //
                   <span class="ref">ViP_1,4.25</span></p>
               
               
               <p id="ViP_1,4.26">
                  tataḥ samutkṣipya dharāṃ svadaṃṣṭrayā mahāvarāhaḥ sphuṭapadmalocanaḥ <br />
                  rasātalād utpalapatrasaṃnibhaḥ samutthito nīla ivācalo mahān //
                   <span class="ref">ViP_1,4.26</span></p>
               
               
               <p id="ViP_1,4.27">
                  uttiṣṭhatā tena mukhānilāhataṃ tatsaṃplavāmbho janalokasaṃśrayān <br />
                  sanandanādīn apakalmaṣān munīn cakāra bhūyo 'pi pavitratāspadam //
                   <span class="ref">ViP_1,4.27</span></p>
               
               
               <p id="ViP_1,4.28">
                  prayānti toyāni khurāgravikṣate rasātale 'dhaḥ kṛtaśabdasaṃtatam <br />
                  śvāsānilārtāḥ paritaḥ prayānti siddhā jane ye niyataṃ vasanti //
                   <span class="ref">ViP_1,4.28</span></p>
               
               <span class="note">D5 ins.:</span>
               
               
               <p id="ViP_1,4.28*24">
                  nārāyaṇasyāpi tanur viśanti ... //
                   <span class="ref">ViP_1,4.28*24</span></p>
               
               
               <p id="ViP_1,4.29">
                  uttiṣṭhatas tasya jalārdrakukṣer mahāvarāhasya mahīṃ vigṛhya <br />
                  vidhunvato vedamayaṃ śarīraṃ romāntarasthā munayaḥ stuvanti //
                   <span class="ref">ViP_1,4.29</span></p>
               
               
               <p id="ViP_1,4.30">
                  taṃ tuṣṭuvus toṣaparītacetaso loke jane ye nivasanti yoginaḥ <br />
                  sanandanādyā natinamrakandharā dharādharaṃ dhīrataroddhatekṣaṇam //
                   <span class="ref">ViP_1,4.30</span></p>
               
               
               <p id="ViP_1,4.31">
                  jayeśvarāṇāṃ parameśa keśava prabho gadāśaṅkhadharāsicakradhṛk <br />
                  prasūtināśasthitihetur īśvaras tvam eva nānyat paramaṃ ca yat padam //
                   <span class="ref">ViP_1,4.31</span></p>
               
               
               <p id="ViP_1,4.32">
                  pādeṣu vedās tava yūpadaṃṣṭra danteṣu yajñāś citayaś ca vaktre <br />
                  hutāśajihvo 'si tanūruhāṇi darbhāḥ prabho yajñapumāṃs tvam eva //
                   <span class="ref">ViP_1,4.32</span></p>
               
               
               <p id="ViP_1,4.33">
                  vilocane rātryahanī mahātman sarvāspadaṃ brahma paraṃ śiras te <br />
                  sūktāny aśeṣāṇi saṭākalāpo ghrāṇaṃ samastāni havīṃṣi deva //
                   <span class="ref">ViP_1,4.33</span></p>
               
               
               <p id="ViP_1,4.34">
                  sruktuṇḍa sāmasvaradhīranāda prāgvaṃśakāyākhilasatrasaṃdhe <br />
                  pūrteṣṭadharmaśravaṇo 'si deva sanātanātman bhagavan prasīda //
                   <span class="ref">ViP_1,4.34</span></p>
               
               
               <p id="ViP_1,4.35">
                  padakramākrāntam anantam ādi sthitaṃ tvam evākṣara viśvamūrte <br />
                  viśvasya vidmaḥ parameśvaro 'si prasīda nātho 'si carācarasya //
                   <span class="ref">ViP_1,4.35</span></p>
               
               
               <p id="ViP_1,4.36">
                  daṃṣṭrāgravinyastam aśeṣam etad bhūmaṇḍalaṃ nātha vibhāvyate te <br />
                  vigāhataḥ padmavanaṃ vilagnaṃ sarojinīpatram ivoḍhapaṅkam //
                   <span class="ref">ViP_1,4.36</span></p>
               
               
               <p id="ViP_1,4.37">
                  dyāvāpṛthivyor atulaprabhāva yad antaraṃ tad vapuṣā tavaiva <br />
                  vyāptaṃ jagad vyāptisamarthadīpte hitāya viśvasya vibho bhava tvam //
                   <span class="ref">ViP_1,4.37</span></p>
               
               
               <p id="ViP_1,4.38">
                  paramārthas tvam evaiko nānyo 'sti jagataḥ pate <br />
                  tavaiṣa mahimā yena vyāptam etac carācaram //
                   <span class="ref">ViP_1,4.38</span></p>
               
               
               <p id="ViP_1,4.39">
                  yad etad dṛśyate mūrtam etaj jñānātmanas tava <br />
                  bhrāntijñānena paśyanti jagadrūpam ayoginaḥ //
                   <span class="ref">ViP_1,4.39</span></p>
               
               
               <p id="ViP_1,4.40">
                  jñānasvarūpam akhilaṃ jagad etad abuddhayaḥ <br />
                  arthasvarūpaṃ paśyanto bhrāmyante mohasaṃplave //
                   <span class="ref">ViP_1,4.40</span></p>
               
               
               <p id="ViP_1,4.41">
                  ye tu jñānavidaḥ śuddhacetasas te 'khilaṃ jagat <br />
                  jñānātmakaṃ prapaśyanti tvadrūpaṃ parameśvara //
                   <span class="ref">ViP_1,4.41</span></p>
               
               
               <p id="ViP_1,4.42">
                  prasīda sarvasarvātman bhavāya jagatām imām <br />
                  uddharorvīm ameyātmañ śaṃ no dehy abjalocana //
                   <span class="ref">ViP_1,4.42</span></p>
               
               
               <p id="ViP_1,4.43">
                  sattvodrikto 'si bhagavan govinda pṛthivīm imām <br />
                  samuddhara bhavāyeśa śaṃ no dehy abjalocana //
                   <span class="ref">ViP_1,4.43</span></p>
               
               
               <p id="ViP_1,4.44">
                  sargapravṛttir bhavato jagatām upakāriṇī <br />
                  bhavatv eṣā namas te 'stu śaṃ no dehy abjalocana //
                   <span class="ref">ViP_1,4.44</span></p>
               
               parāśara uvāca:
               
               <p id="ViP_1,4.45">
                  evaṃ saṃstūyamānas tu paramātmā mahīdharaḥ <br />
                  ujjahāra kṣitiṃ kṣipraṃ nyastavāṃś ca mahārṇave //
                   <span class="ref">ViP_1,4.45</span></p>
               
               
               <p id="ViP_1,4.46">
                  tasyopari jalaughasya mahatī naur iva sthitā <br />
                  vitatatvāt tu dehasya na mahī yāti saṃplavam //
                   <span class="ref">ViP_1,4.46</span></p>
               
               
               <p id="ViP_1,4.47">
                  tataḥ kṣitiṃ samāṃ kṛtvā pṛthivyāṃ so 'cinod girīn <br />
                  yathāvibhāgaṃ bhagavān anādiḥ sarvasaṃbhavaḥ //
                   <span class="ref">ViP_1,4.47</span></p>
               
               
               <p id="ViP_1,4.48">
                  prāksargadagdhān akhilān parvatān pṛthivītale <br />
                  amoghena prabhāvena sasarjāmoghavāñchitaḥ //
                   <span class="ref">ViP_1,4.48</span></p>
               
               
               <p id="ViP_1,4.49">
                  bhūvibhāgaṃ tataḥ kṛtvā saptadvīpaṃ yathātatham <br />
                  bhūrādyāṃś caturo lokān pūrvavat samakalpayat //
                   <span class="ref">ViP_1,4.49</span></p>
               
               
               <p id="ViP_1,4.50">
                  brahmarūpadharo devas tato 'sau rajasā vṛtaḥ <br />
                  cakāra sṛṣṭiṃ bhagavāṃś caturvaktradharo hariḥ //
                   <span class="ref">ViP_1,4.50</span></p>
               
               
               <p id="ViP_1,4.51">
                  nimittamātram evāsau sṛjyānāṃ sargakarmaṇi <br />
                  pradhānakāraṇībhūtā yato vai sṛjyaśaktayaḥ //
                   <span class="ref">ViP_1,4.51</span></p>
               
               
               <p id="ViP_1,4.52">
                  nimittamātraṃ muktvaikaṃ nānyat kiṃcid apekṣyate <br />
                  nīyate tapatāṃ śreṣṭha svaśaktyā vastu vastutām //
                   <span class="ref">ViP_1,4.52</span></p>
               
               
               <p>[[iti śrīviṣṇupurāṇe prathame 'ṃśe caturtho 'dhyāyaḥ ]]</p>
               
               </div>
            
            <div id="d1e4651">
               maitreya uvāca:
               
               <p id="ViP_1,5.1">
                  yathā sasarja devo 'sau devarṣipitṛdānavān <br />
                  manuṣyatiryagvṛkṣādīn bhūvyomasalilaukasaḥ //
                   <span class="ref">ViP_1,5.1</span></p>
               
               
               <p id="ViP_1,5.2">
                  yadguṇaṃ yatsvabhāvaṃ ca yadrūpaṃ ca jagad dvija <br />
                  sargādau sṛṣṭavān brahmā tan mamācakṣva vistarāt //
                   <span class="ref">ViP_1,5.2</span></p>
               
               parāśara uvāca:
               
               <p id="ViP_1,5.3">
                  maitreya kathayāmy eṣa śṛṇuṣva susamāhitaḥ <br />
                  yathā sasarja devo 'sau devādīn akhilān vibhuḥ //
                   <span class="ref">ViP_1,5.3</span></p>
               
               
               <p id="ViP_1,5.4">
                  sṛṣṭiṃ cintayatas tasya kalpādiṣu yathā purā <br />
                  abuddhipūrvakaḥ sargaḥ prādurbhūtas tamomayaḥ //
                   <span class="ref">ViP_1,5.4</span></p>
               
               
               <p id="ViP_1,5.5">
                  tamo moho mahāmohas tāmisro hy andhasaṃjñitaḥ <br />
                  avidyā pañcaparvaiṣā prādurbhūtā mahātmanaḥ //
                   <span class="ref">ViP_1,5.5</span></p>
               
               
               <p id="ViP_1,5.6">
                  pañcadhāvasthitaḥ sargo dhyāyato 'pratibodhavān <br />
                  bahir antaś cāprakāśaḥ saṃvṛtātmā nagātmakaḥ //
                   <span class="ref">ViP_1,5.6</span></p>
               
               
               <p id="ViP_1,5.7">
                  mukhyā nagā yataś coktā mukhyasargas tatas tv ayam //
                   <span class="ref">ViP_1,5.7</span></p>
               
               
               <p id="ViP_1,5.8">
                  taṃ dṛṣṭvāsādhakaṃ sargam amanyad aparaṃ punaḥ //
                   <span class="ref">ViP_1,5.8</span></p>
               
               
               <p id="ViP_1,5.9">
                  tasyābhidhyāyataḥ sargaṃ tiryaksroto 'bhyavartata <br />
                  yasmāt tiryakpravṛttaḥ sa tiryaksrotas tataḥ smṛtaḥ //
                   <span class="ref">ViP_1,5.9</span></p>
               
               
               <p id="ViP_1,5.10">
                  paśvādayas te vikhyātās tamaḥprāyā hy avedinaḥ <br />
                  utpathagrāhiṇaś caiva te 'jñāne jñānamāninaḥ //
                   <span class="ref">ViP_1,5.10</span></p>
               
               
               <p id="ViP_1,5.11">
                  ahaṃkṛtā ahaṃmānā aṣṭāviṃśadvadhātmakāḥ <br />
                  antaḥprakāśās te sarve āvṛtāś ca parasparam //
                   <span class="ref">ViP_1,5.11</span></p>
               
               
               <p id="ViP_1,5.12">
                  tam apy asādhakaṃ matvā dhyāyato 'nyas tato 'bhavat <br />
                  ūrdhvasrotas tṛtīyas tu sāttvikordhvam avartata //
                   <span class="ref">ViP_1,5.12</span></p>
               
               
               <p id="ViP_1,5.13">
                  te sukhaprītibahulā bahir antaś ca nāvṛtāḥ <br />
                  prakāśā bahir antaś ca ūrdhvasrotodbhavāḥ smṛtāḥ //
                   <span class="ref">ViP_1,5.13</span></p>
               
               
               <p id="ViP_1,5.14">
                  tuṣṭyātmakas tṛtīyas tu devasargas tu sa smṛtaḥ <br />
                  tasmin sarge 'bhavat prītir niṣpanne brahmaṇas tathā //
                   <span class="ref">ViP_1,5.14</span></p>
               
               
               <p id="ViP_1,5.15">
                  tato 'nyaṃ sa tadā dadhyau sādhakaṃ sargam uttamam <br />
                  asādhakāṃs tu tāñ jñātvā mukhyasargādisaṃbhavān //
                   <span class="ref">ViP_1,5.15</span></p>
               
               
               <p id="ViP_1,5.16">
                  tathābhidhyāyatas tasya satyābhidhyāyinas tataḥ <br />
                  prādurbhūtas tadāvyaktād arvāksrotas tu sādhakaḥ //
                   <span class="ref">ViP_1,5.16</span></p>
               
               
               <p id="ViP_1,5.17">
                  yasmād arvāg vyavartanta tato 'rvāksrotasas tu te <br />
                  te ca prakāśabahulās tamoudriktā rajo'dhikāḥ //
                   <span class="ref">ViP_1,5.17</span></p>
               
               
               <p id="ViP_1,5.18">
                  tasmāt te duḥkhabahulā bhūyo bhūyaś ca kāriṇaḥ <br />
                  prakāśā bahir antaś ca manuṣyāḥ sādhakās tu te //
                   <span class="ref">ViP_1,5.18</span></p>
               
               <span class="note">D2 ins.:</span>
               
               
               <p id="ViP_1,5.18*25:1">
                  pañcamo 'nugrahaḥ sargaḥ sa caturdhā vyavasthitaḥ //
                   <span class="ref">ViP_1,5.18*25:1</span></p>
               
               
               <p id="ViP_1,5.18*25:2">
                  viparyayeṇa cāśaktyā siddhyā tuṣṭyā tathaiva ca //
                   <span class="ref">ViP_1,5.18*25:2</span></p>
               
               
               <p id="ViP_1,5.18*25:3">
                  nivṛttaṃ vartamānaṃ ca sarve jānanti vai punaḥ //
                   <span class="ref">ViP_1,5.18*25:3</span></p>
               
               
               <p id="ViP_1,5.18*25:4">
                  bhūtādikānāṃ bhūtānāṃ ṣaṣṭhaḥ sargaḥ sa ucyate //
                   <span class="ref">ViP_1,5.18*25:4</span></p>
               
               
               <p id="ViP_1,5.18*25:5">
                  te parigrāhiṇaḥ sarge saṃvibhāganatāḥ sadā //
                   <span class="ref">ViP_1,5.18*25:5</span></p>
               
               
               <p id="ViP_1,5.18*25:6">
                  krodhanāś cāpy aśīlāś ca jñeyā bhūtādikās tu te //
                   <span class="ref">ViP_1,5.18*25:6</span></p>
               
               
               <p id="ViP_1,5.19">
                  ity ete kathitāḥ sargāḥ ṣaḍ atra munisattama <br />
                  prathamo mahataḥ sargo vijñeyo brahmaṇas tu saḥ //
                   <span class="ref">ViP_1,5.19</span></p>
               
               
               <p id="ViP_1,5.20">
                  tanmātrāṇāṃ dvitīyaś ca bhūtasargas tu sa smṛtaḥ <br />
                  vaikārikas tṛtīyas tu sarga aindriyakaḥ smṛtaḥ //
                   <span class="ref">ViP_1,5.20</span></p>
               
               
               <p id="ViP_1,5.21">
                  ity eṣa prākṛtaḥ sargaḥ saṃbhūto buddhipūrvakaḥ <br />
                  mukhyasargaś caturthas tu mukhyā vai sthāvarāḥ smṛtāḥ //
                   <span class="ref">ViP_1,5.21</span></p>
               
               
               <p id="ViP_1,5.22">
                  pañcamas tu ca yaḥ proktas tairyagyonyaḥ sa ucyate <br />
                  tatordhvasrotasāṃ ṣaṣṭho devasargas tu sa smṛtaḥ //
                   <span class="ref">ViP_1,5.22</span></p>
               
               
               <p id="ViP_1,5.23">
                  tato 'rvāksrotasāṃ sargaḥ saptamaḥ sa tu mānuṣaḥ //
                   <span class="ref">ViP_1,5.23</span></p>
               
               
               <p id="ViP_1,5.24">
                  aṣṭamo 'nugrahaḥ sargaḥ sāttvikas tāmasaś ca saḥ <br />
                  pañcaite vaikṛtāḥ sargāḥ prākṛtās tu trayaḥ smṛtāḥ //
                   <span class="ref">ViP_1,5.24</span></p>
               
               
               <p id="ViP_1,5.25">
                  prākṛto vaikṛtaś caiva kaumāro navamaḥ smṛtaḥ <br />
                  ity ete vai samākhyātā nava sargāḥ prajāpateḥ //
                   <span class="ref">ViP_1,5.25</span></p>
               
               
               <p id="ViP_1,5.26">
                  prākṛtā vaikṛtāś caiva jagato mūlahetavaḥ <br />
                  sṛjato jagadīśasya kim anyac chrotum icchasi //
                   <span class="ref">ViP_1,5.26</span></p>
               
               maitreya uvāca:
               
               <p id="ViP_1,5.27">
                  saṃkṣepāt kathitaḥ sargo devādīnāṃ mune tvayā <br />
                  vistarāc chrotum icchāmi tvatto munivarottama //
                   <span class="ref">ViP_1,5.27</span></p>
               
               parāśara uvāca:
               
               <p id="ViP_1,5.28">
                  karmabhir bhāvitāḥ pūrvaiḥ kuśalākuśalais tu tāḥ <br />
                  khyātyā tayā hy anirmuktāḥ saṃhāre 'py upasaṃhṛtāḥ //
                   <span class="ref">ViP_1,5.28</span></p>
               
               
               <p id="ViP_1,5.29">
                  sthāvarāntāḥ surādyās tu prajā brahmaṃś caturvidhāḥ <br />
                  brahmaṇaḥ kurvataḥ sṛṣṭiṃ jajñire mānasās tu tāḥ //
                   <span class="ref">ViP_1,5.29</span></p>
               
               
               <p id="ViP_1,5.30">
                  tato devāsurapitṝn manuṣyāṃś ca catuṣṭayam <br />
                  sisṛkṣur ambhāṃsy etāni svam ātmānam ayūyujat //
                   <span class="ref">ViP_1,5.30</span></p>
               
               
               <p id="ViP_1,5.31">
                  yuktātmanas tamomātrā udriktābhūt prajāpateḥ <br />
                  sisṛkṣor jaghanāt pūrvam asurā jajñire tataḥ //
                   <span class="ref">ViP_1,5.31</span></p>
               
               
               <p id="ViP_1,5.32">
                  utsasarja tatas tāṃ tu tamomātrātmikāṃ tanum <br />
                  sā tu tyaktā tatas tena maitreyābhūd vibhāvarī //
                   <span class="ref">ViP_1,5.32</span></p>
               
               
               <p id="ViP_1,5.33">
                  sisṛkṣur anyadehasthaḥ prītim āpa tataḥ surāḥ <br />
                  sattvodriktāḥ samudbhūtā mukhato brahmaṇo dvija //
                   <span class="ref">ViP_1,5.33</span></p>
               
               
               <p id="ViP_1,5.34">
                  tyaktā sāpi tanus tena sattvaprāyam abhūd dinam <br />
                  tato hi balino rātrāv asurā devatā divā //
                   <span class="ref">ViP_1,5.34</span></p>
               
               
               <p id="ViP_1,5.35">
                  sattvamātrātmikām eva tato 'nyāṃ jagṛhe tanum <br />
                  pitṛvan manyamānasya pitaras tasya jajñire //
                   <span class="ref">ViP_1,5.35</span></p>
               
               
               <p id="ViP_1,5.36">
                  utsasarja pitṝn sṛṣṭvā tatas tām api sa prabhuḥ <br />
                  sā cotsṛṣṭābhavat saṃdhyā dinanaktāntarasthitā //
                   <span class="ref">ViP_1,5.36</span></p>
               
               
               <p id="ViP_1,5.37">
                  rajomātrātmikām anyāṃ jagṛhe sa tanuṃ tataḥ <br />
                  rajomātrotkaṭā jātā manuṣyā dvijasattama //
                   <span class="ref">ViP_1,5.37</span></p>
               
               
               <p id="ViP_1,5.38">
                  tām apy āśu sa tatyāja tanuṃ sadyaḥ prajāpatiḥ <br />
                  jyotsnā samabhavat sāpi prāksaṃdhyā yābhidhīyate //
                   <span class="ref">ViP_1,5.38</span></p>
               
               
               <p id="ViP_1,5.39">
                  jyotsnāgame tu balino manuṣyāḥ pitaras tathā <br />
                  maitreya saṃdhyāsamaye tasmād ete bhavanti vai //
                   <span class="ref">ViP_1,5.39</span></p>
               
               
               <p id="ViP_1,5.40">
                  jyotsnā rātryahanī saṃdhyā catvāry etāni vai vibhoḥ <br />
                  brahmaṇas tu śarīrāṇi triguṇopāśrayāṇi tu //
                   <span class="ref">ViP_1,5.40</span></p>
               
               
               <p id="ViP_1,5.41">
                  rajomātrātmikām eva tato 'nyāṃ jagṛhe tanum <br />
                  tataḥ kṣud brahmaṇo jātā jajñe kopas tayā tataḥ //
                   <span class="ref">ViP_1,5.41</span></p>
               
               
               <p id="ViP_1,5.42">
                  kṣutkṣāmān andhakāre 'tha so 'sṛjad bhagavān prabhuḥ <br />
                  virūpāḥ śmaśrulā jātās te 'bhyadhāvanta taṃ prabhum //
                   <span class="ref">ViP_1,5.42</span></p>
               
               
               <p id="ViP_1,5.43">
                  maivaṃ bho rakṣyatām eṣa yair uktaṃ rākṣasās tu te <br />
                  ūcuḥ khādāma ity anye ye te yakṣās tu jakṣaṇāt //
                   <span class="ref">ViP_1,5.43</span></p>
               
               
               <p id="ViP_1,5.44">
                  apriyān atha tān dṛṣṭvā keśāḥ śīryanta vedhasaḥ <br />
                  hīnāś ca śiraso bhūyaḥ samārohanta tacchiraḥ //
                   <span class="ref">ViP_1,5.44</span></p>
               
               
               <p id="ViP_1,5.45">
                  sarpaṇāt te 'bhavan sarpā hīnatvād ahayaḥ smṛtāḥ <br />
                  tataḥ kruddho jagatsraṣṭā krodhātmāno vinirmame <br />
                  varṇena kapiśenogrā bhūtās te piśitāśanāḥ //
                   <span class="ref">ViP_1,5.45</span></p>
               
               
               <p id="ViP_1,5.46">
                  dhyāyato 'ṅgāt samudbhūtā gandharvās tasya tatkṣaṇāt <br />
                  pibanto jajñire vācaṃ gandharvās tena te dvija //
                   <span class="ref">ViP_1,5.46</span></p>
               
               
               <p id="ViP_1,5.47">
                  etāni sṛṣṭvā bhagavān brahmā tacchakticoditaḥ <br />
                  tataḥ svacchandato 'nyāni vayāṃsi vayaso 'sṛjat //
                   <span class="ref">ViP_1,5.47</span></p>
               
               
               <p id="ViP_1,5.48">
                  avayo vakṣasaś cakre mukhato 'jāḥ sa sṛṣṭavān <br />
                  sṛṣṭavān udarād gāś ca pārśvābhyāṃ ca prajāpatiḥ //
                   <span class="ref">ViP_1,5.48</span></p>
               
               
               <p id="ViP_1,5.49">
                  padbhyāṃ cāśvān samātaṅgān rāsabhān gavayān mṛgān <br />
                  uṣṭrān aśvatarāṃś caiva nyaṅkūn anyāś ca jātayaḥ //
                   <span class="ref">ViP_1,5.49</span></p>
               
               
               <p id="ViP_1,5.50">
                  oṣadhyaḥ phalamūlinyo romabhyas tasya jajñire <br />
                  tretāyugamukhe brahmā kalpasyādau dvijottama <br />
                  sṛṣṭvā paśvoṣadhīḥ samyag yuyoja sa tadādhvare //
                   <span class="ref">ViP_1,5.50</span></p>
               
               
               <p id="ViP_1,5.51">
                  gaur ajaḥ puruṣo meṣā aśvāśvataragardabhāḥ <br />
                  etān grāmyān paśūn āhur āraṇyāṃś ca nibodha me //
                   <span class="ref">ViP_1,5.51</span></p>
               
               
               <p id="ViP_1,5.52">
                  śvāpado dvikhuro hastī vānaraḥ pakṣipañcamāḥ <br />
                  audakāḥ paśavaḥ ṣaṣṭhāḥ saptamās tu sarīsṛpāḥ //
                   <span class="ref">ViP_1,5.52</span></p>
               
               
               <p id="ViP_1,5.53">
                  gāyatraṃ ca ṛcaś caiva trivṛtsāma rathantaram <br />
                  agniṣṭomaṃ ca yajñānāṃ nirmame prathamān mukhāt //
                   <span class="ref">ViP_1,5.53</span></p>
               
               
               <p id="ViP_1,5.54">
                  yajūṃṣi traiṣṭubhaṃ chandaḥ stomaṃ pañcadaśaṃ tathā <br />
                  bṛhat sāma tathokthaṃ ca dakṣiṇād asṛjan mukhāt //
                   <span class="ref">ViP_1,5.54</span></p>
               
               
               <p id="ViP_1,5.55">
                  sāmāni jagatīchandaḥ stomaṃ saptadaśaṃ tathā <br />
                  vairūpam atirātraṃ ca paścimād asṛjan mukhāt //
                   <span class="ref">ViP_1,5.55</span></p>
               
               
               <p id="ViP_1,5.56">
                  ekaviṃśam atharvāṇam āptoryāmāṇam eva ca <br />
                  anuṣṭubhaṃ sa vairājam uttarād asṛjan mukhāt //
                   <span class="ref">ViP_1,5.56</span></p>
               
               
               <p id="ViP_1,5.57">
                  uccāvacāni bhūtāni gātrebhyas tasya jajñire <br />
                  devāsurapitṝn sṛṣṭvā manuṣyāṃś ca prajāpatiḥ //
                   <span class="ref">ViP_1,5.57</span></p>
               
               
               <p id="ViP_1,5.58">
                  tataḥ punaḥ sasarjādau sa kalpasya pitāmahaḥ <br />
                  yakṣān piśācān gandharvān tathaivāpsarasāṃ gaṇān //
                   <span class="ref">ViP_1,5.58</span></p>
               
               
               <p id="ViP_1,5.59">
                  narakiṃnararakṣāṃsi vayaḥpaśumṛgoragān <br />
                  avyayaṃ ca vyayaṃ caiva yad idaṃ sthāṇujaṅgamam //
                   <span class="ref">ViP_1,5.59</span></p>
               
               
               <p id="ViP_1,5.60">
                  tat sasarja tadā brahmā bhagavān ādikṛd vibhuḥ <br />
                  teṣāṃ ye yāni karmāṇi prāksṛṣṭyāṃ pratipedire <br />
                  tāny eva pratipadyante sṛjyamānāḥ punaḥ punaḥ //
                   <span class="ref">ViP_1,5.60</span></p>
               
               
               <p id="ViP_1,5.61">
                  hiṃsrāhiṃsre mṛdukrūre dharmādharmāv ṛtānṛte <br />
                  tadbhāvitāḥ prapadyante tasmāt tat tasya rocate //
                   <span class="ref">ViP_1,5.61</span></p>
               
               
               <p id="ViP_1,5.62">
                  indriyārtheṣu bhūteṣu śarīreṣu ca sa prabhuḥ <br />
                  nānātvaṃ viniyogāṃś ca dhātaivaṃ vyasṛjat svayam //
                   <span class="ref">ViP_1,5.62</span></p>
               
               
               <p id="ViP_1,5.63">
                  nāmarūpaṃ ca bhūtānāṃ kṛtyānāṃ ca prapañcanam <br />
                  vedaśabdebhya evādau devādīnāṃ cakāra saḥ //
                   <span class="ref">ViP_1,5.63</span></p>
               
               
               <p id="ViP_1,5.64">
                  ṛṣīṇāṃ nāmadheyāni yathā vedaśrutāni vai <br />
                  yathā niyogayogyāni sarveṣām api so 'karot //
                   <span class="ref">ViP_1,5.64</span></p>
               
               
               <p id="ViP_1,5.65">
                  yathartuṣv ṛtuliṅgāni nānārūpāṇi paryaye <br />
                  dṛśyante tāni tāny eva tathā bhāvā yugādiṣu //
                   <span class="ref">ViP_1,5.65</span></p>
               
               
               <p id="ViP_1,5.66">
                  karoty evaṃvidhāṃ sṛṣṭiṃ kalpādau sa punaḥ punaḥ <br />
                  sisṛkṣāśaktiyukto 'sau sṛjyaśaktipracoditaḥ //
                   <span class="ref">ViP_1,5.66</span></p>
               
               
               <p>[[iti śrīviṣṇupurāṇe prathame 'ṃśe pañcamo 'dhyāyaḥ ]]</p>
               
               </div>
            
            <div id="d1e6000">
               maitreya uvāca:
               
               <p id="ViP_1,6.1">
                  arvāksrotas tu kathito bhavatā yas tu mānuṣaḥ <br />
                  brahman vistarato brūhi brahmā tam asṛjad yathā //
                   <span class="ref">ViP_1,6.1</span></p>
               
               
               <p id="ViP_1,6.2">
                  yathā ca varṇān asṛjad yadguṇāṃś ca mahāmune <br />
                  yac ca teṣāṃ smṛtaṃ karma viprādīnāṃ tad ucyatām //
                   <span class="ref">ViP_1,6.2</span></p>
               
               parāśara uvāca:
               
               <p id="ViP_1,6.3">
                  satyābhidhyāyinaḥ pūrvaṃ sisṛkṣor brahmaṇo jagat <br />
                  ajāyanta dvijaśreṣṭha sattvodriktā mukhāt prajāḥ //
                   <span class="ref">ViP_1,6.3</span></p>
               
               
               <p id="ViP_1,6.4">
                  vakṣaso rajasodriktās tathānyā brahmaṇo 'bhavan <br />
                  rajasā tamasā caiva samudriktās tathorutaḥ //
                   <span class="ref">ViP_1,6.4</span></p>
               
               
               <p id="ViP_1,6.5">
                  padbhyām anyāḥ prajā brahmā sasarja dvijasattama <br />
                  tamaḥpradhānās tāḥ sarvāś cāturvarṇyam idaṃ tataḥ //
                   <span class="ref">ViP_1,6.5</span></p>
               
               
               <p id="ViP_1,6.6">
                  brāhmaṇāḥ kṣatriyā vaiśyāḥ śūdrāś ca dvijasattama <br />
                  pādoruvakṣaḥsthalato mukhataś ca samudgatāḥ //
                   <span class="ref">ViP_1,6.6</span></p>
               
               
               <p id="ViP_1,6.7">
                  yajñaniṣpattaye sarvam etad brahmā cakāra vai <br />
                  cāturvarṇyaṃ mahābhāga yajñasādhanam uttamam //
                   <span class="ref">ViP_1,6.7</span></p>
               
               
               <p id="ViP_1,6.8">
                  yajñair āpyāyitā devā vṛṣṭyutsargeṇa vai prajāḥ <br />
                  āpyāyayante dharmajña yajñāḥ kalyāṇahetavaḥ //
                   <span class="ref">ViP_1,6.8</span></p>
               
               
               <p id="ViP_1,6.9">
                  niṣpādyante narais tais tu svakarmābhirataiḥ sadā <br />
                  viśuddhācaraṇopetaiḥ sadbhiḥ sanmārgagāmibhiḥ //
                   <span class="ref">ViP_1,6.9</span></p>
               
               
               <p id="ViP_1,6.10">
                  svargāpavargau mānuṣyāt prāpnuvanti narā mune <br />
                  yad vābhirucitaṃ sthānaṃ tad yānti manujā dvija //
                   <span class="ref">ViP_1,6.10</span></p>
               
               
               <p id="ViP_1,6.11">
                  prajās tā brahmaṇā sṛṣṭāś cāturvarṇyavyavasthitau <br />
                  samyakchraddhāḥ samācārapravaṇā munisattama //
                   <span class="ref">ViP_1,6.11</span></p>
               
               
               <p id="ViP_1,6.12">
                  yathecchāvāsaniratāḥ sarvabādhāvivarjitāḥ <br />
                  śuddhāntaḥkaraṇāḥ śuddhāḥ sarvānuṣṭhānanirmalāḥ //
                   <span class="ref">ViP_1,6.12</span></p>
               
               
               <p id="ViP_1,6.13">
                  śuddhe ca tāsāṃ manasi śuddhe 'ntaḥsaṃsthite harau <br />
                  śuddhajñānaṃ prapaśyanti viṣṇvākhyaṃ yena tat padam //
                   <span class="ref">ViP_1,6.13</span></p>
               
               
               <p id="ViP_1,6.14">
                  tataḥ kālātmako yo 'sau sa cāṃśaḥ kathito hareḥ <br />
                  sa pātayaty aghaṃ ghoram alpam alpālpasāravat //
                   <span class="ref">ViP_1,6.14</span></p>
               
               
               <p id="ViP_1,6.15">
                  adharmabījam udbhūtaṃ tamolobhasamudbhavam <br />
                  prajāsu tāsu maitreya rāgādikam asādhakam //
                   <span class="ref">ViP_1,6.15</span></p>
               
               
               <p id="ViP_1,6.16">
                  tataḥ sā sahajā siddhis teṣāṃ nātīva jāyate <br />
                  rasollāsādayaś cānyāḥ siddhayo 'ṣṭau bhavanti yāḥ //
                   <span class="ref">ViP_1,6.16</span></p>
               
               
               <p id="ViP_1,6.17">
                  tāsu kṣīṇāsv aśeṣāsu vardhamāne ca pātake <br />
                  dvandvābhibhavaduḥkhārtās tā bhavanti tataḥ prajāḥ //
                   <span class="ref">ViP_1,6.17</span></p>
               
               
               <p id="ViP_1,6.18">
                  tato durgāṇi tāś cakrur vārkṣaṃ pārvatam audakam <br />
                  kṛtrimaṃ ca tathā durgaṃ purakharvaṭakādi yat //
                   <span class="ref">ViP_1,6.18</span></p>
               
               
               <p id="ViP_1,6.19">
                  gṛhāṇi ca yathānyāyaṃ teṣu cakruḥ purādiṣu <br />
                  śītātapādibādhānāṃ praśamāya mahāmate //
                   <span class="ref">ViP_1,6.19</span></p>
               
               
               <p id="ViP_1,6.20">
                  pratīkāram imaṃ kṛtvā śītādes tāḥ prajāḥ punaḥ <br />
                  vārtopāyaṃ tataś cakrur hastasiddhiṃ ca karmajām //
                   <span class="ref">ViP_1,6.20</span></p>
               
               
               <p id="ViP_1,6.21">
                  vrīhayaś ca yavāś caiva godhūmā aṇavas tilāḥ <br />
                  priyaṃgavo hy udārāś ca koradūṣāḥ satīnakāḥ //
                   <span class="ref">ViP_1,6.21</span></p>
               
               
               <p id="ViP_1,6.22">
                  māṣā mudgā masūrāś ca niṣpāvāḥ sakulatthakāḥ <br />
                  āḍhakyaś caṇakāś caiva śaṇāḥ saptadaśa smṛtāḥ //
                   <span class="ref">ViP_1,6.22</span></p>
               
               
               <p id="ViP_1,6.23">
                  ity etā oṣadhīnāṃ tu grāmyānāṃ jātayo mune <br />
                  oṣadhyo yajñiyāś caiva grāmyāraṇyāś caturdaśa //
                   <span class="ref">ViP_1,6.23</span></p>
               
               
               <p id="ViP_1,6.24">
                  vrīhayaḥ sayavā māṣā godhūmā aṇavas tilāḥ <br />
                  priyaṃgusaptamā hy etā aṣṭamās tu kulatthakāḥ //
                   <span class="ref">ViP_1,6.24</span></p>
               
               
               <p id="ViP_1,6.25">
                  śyāmākās tv atha nīvārā jartilāḥ sagavedhukāḥ <br />
                  tathā veṇuyavāḥ proktās tadvan markaṭakā mune //
                   <span class="ref">ViP_1,6.25</span></p>
               
               
               <p id="ViP_1,6.26">
                  grāmyāraṇyāḥ smṛtā hy etā oṣadhyas tu caturdaśa <br />
                  yajñaniṣpattaye yajñas tathāsāṃ hetur uttamaḥ //
                   <span class="ref">ViP_1,6.26</span></p>
               
               
               <p id="ViP_1,6.27">
                  etāś ca saha yajñena prajānāṃ kāraṇaṃ param <br />
                  parāvaravidaḥ prājñās tato yajñān vitanvate //
                   <span class="ref">ViP_1,6.27</span></p>
               
               
               <p id="ViP_1,6.28">
                  ahany ahany anuṣṭhānaṃ yajñānāṃ munisattama <br />
                  upakārakaraṃ puṃsāṃ kriyamāṇāghaśāntidam //
                   <span class="ref">ViP_1,6.28</span></p>
               
               
               <p id="ViP_1,6.29">
                  yeṣāṃ tu kālasṛṣṭo 'sau pāpabindur mahāmate <br />
                  cetaḥsu vavṛdhe cakrus te na yajñeṣu mānasam //
                   <span class="ref">ViP_1,6.29</span></p>
               
               
               <p id="ViP_1,6.30">
                  vedavādāṃs tathā vedān yajñakarmādikaṃ ca yat <br />
                  tat sarvaṃ nindamānās te yajñavyāsedhakāriṇaḥ //
                   <span class="ref">ViP_1,6.30</span></p>
               
               
               <p id="ViP_1,6.31">
                  pravṛttimārgavyucchittikāriṇo vedanindakāḥ <br />
                  durātmāno durācārā babhūvuḥ kuṭilāśayāḥ //
                   <span class="ref">ViP_1,6.31</span></p>
               
               
               <p id="ViP_1,6.32">
                  saṃsiddhāyāṃ tu vārtāyāṃ prajāḥ sṛṣṭvā prajāpatiḥ <br />
                  maryādāṃ sthāpayām āsa yathāsthānaṃ yathāguṇam //
                   <span class="ref">ViP_1,6.32</span></p>
               
               
               <p id="ViP_1,6.33">
                  varṇānām āśramāṇāṃ ca dharmān dharmabhṛtāṃ vara <br />
                  lokāṃś ca sarvavarṇānāṃ samyagdharmānupālinām //
                   <span class="ref">ViP_1,6.33</span></p>
               
               
               <p id="ViP_1,6.34">
                  prājāpatyaṃ brāhmaṇānāṃ smṛtaṃ sthānaṃ kriyāvatām <br />
                  sthānam aindraṃ kṣatriyāṇāṃ saṃgrāmeṣv anivartinām //
                   <span class="ref">ViP_1,6.34</span></p>
               
               
               <p id="ViP_1,6.35">
                  vaiśyānāṃ mārutaṃ sthānaṃ svadharmaniratātmanām <br />
                  gāndharvaṃ śūdrajātīnāṃ paricaryānuvartinām //
                   <span class="ref">ViP_1,6.35</span></p>
               
               
               <p id="ViP_1,6.36">
                  aṣṭāśītisahasrāṇi munīnām ūrdhvaretasām <br />
                  smṛtaṃ teṣāṃ tu yat sthānaṃ tad eva guruvāsinām //
                   <span class="ref">ViP_1,6.36</span></p>
               
               
               <p id="ViP_1,6.37">
                  saptarṣīṇāṃ tu yat sthānaṃ smṛtaṃ tad vai vanaukasām <br />
                  prājāpatyaṃ gṛhasthānāṃ brāhmaṃ saṃnyāsināṃ smṛtam //
                   <span class="ref">ViP_1,6.37</span></p>
               
               
               <p id="ViP_1,6.38">
                  yoginām amṛtaṃ sthānaṃ yad viṣṇoḥ paramaṃ padam //
                   <span class="ref">ViP_1,6.38</span></p>
               
               
               <p id="ViP_1,6.39">
                  ekāntinaḥ sadā brahmadhyāyino yogino hi ye <br />
                  teṣāṃ tat paramaṃ sthānaṃ yad vai paśyanti sūrayaḥ //
                   <span class="ref">ViP_1,6.39</span></p>
               
               
               <p id="ViP_1,6.40">
                  gatvā gatvā nivartante candrasūryādayo grahāḥ <br />
                  adyāpi na nivartante dvādaśākṣaracintakāḥ //
                   <span class="ref">ViP_1,6.40</span></p>
               
               
               <p id="ViP_1,6.41">
                  tāmisram andhatāmisraṃ mahārauravarauravau <br />
                  asipatravanaṃ ghoraṃ kālasūtram avīcimat //
                   <span class="ref">ViP_1,6.41</span></p>
               
               
               <p id="ViP_1,6.42">
                  vinindakānāṃ vedasya yajñavyāsedhakāriṇām <br />
                  sthānam etat samākhyātaṃ svadharmatyāginaś ca ye //
                   <span class="ref">ViP_1,6.42</span></p>
               
               
               <p>[[iti śrīviṣṇupurāṇe prathame 'ṃśe ṣaṣṭho 'dhyāyaḥ ]]</p>
               
               </div>
            
            <div id="d1e6803">
               parāśara uvāca:
               
               <p id="ViP_1,7.1">
                  tato 'bhidhyāyatas tasya jajñire mānasāḥ prajāḥ <br />
                  taccharīrasamutpannaiḥ kāryais taiḥ karaṇaiḥ saha <br />
                  kṣetrajñāḥ samavartanta gātrebhyas tasya dhīmataḥ //
                   <span class="ref">ViP_1,7.1</span></p>
               
               
               <p id="ViP_1,7.2">
                  te sarve samavartanta ye mayā prāg udāhṛtāḥ <br />
                  devādyāḥ sthāvarāntāś ca traiguṇyaviṣaye sthitāḥ //
                   <span class="ref">ViP_1,7.2</span></p>
               
               
               <p id="ViP_1,7.3">
                  evaṃ bhūtāni sṛṣṭāni carāṇi sthāvarāṇi ca //
                   <span class="ref">ViP_1,7.3</span></p>
               
               
               <p id="ViP_1,7.4">
                  yadāsya tāḥ prajāḥ sarvā na vyavardhanta dhīmataḥ <br />
                  tadānyān mānasān putrān sadṛśān ātmano 'sṛjat //
                   <span class="ref">ViP_1,7.4</span></p>
               
               
               <p id="ViP_1,7.5">
                  bhṛguṃ pulastyaṃ pulahaṃ kratum aṅgirasaṃ tathā <br />
                  marīciṃ dakṣam atriṃ ca vasiṣṭhaṃ caiva mānasān //
                   <span class="ref">ViP_1,7.5</span></p>
               
               
               <p id="ViP_1,7.6">
                  nava brahmāṇa ity ete purāṇe niścayaṃ gatāḥ //
                   <span class="ref">ViP_1,7.6</span></p>
               
               <span class="note">B2,D3,4,T,G2,3,M0,ed. Veṅk. ins.:</span>
               
               
               <p id="ViP_1,7.6*26:1">
                  khyātiṃ bhūtiṃ ca saṃbhūtiṃ kṣamāṃ prītiṃ tathaiva ca //
                   <span class="ref">ViP_1,7.6*26:1</span></p>
               
               
               <p id="ViP_1,7.6*26:2">
                  sannatiṃ ca tathaivorjām anasūyāṃ tathaiva ca //
                   <span class="ref">ViP_1,7.6*26:2</span></p>
               
               
               <p id="ViP_1,7.6*26:3">
                  prasūtiṃ ca tataḥ sṛṣṭvā dadau teṣāṃ mahātmanām //
                   <span class="ref">ViP_1,7.6*26:3</span></p>
               
               
               <p id="ViP_1,7.6*26:4">
                  patnyo bhavadhvam ity uktvā teṣām eva tu dattavān //
                   <span class="ref">ViP_1,7.6*26:4</span></p>
               
               
               <p id="ViP_1,7.7">
                  sanandanādayo ye ca pūrvaṃ sṛṣṭās tu vedhasā <br />
                  na te lokeṣv asajjanta nirapekṣāḥ prajāsu te //
                   <span class="ref">ViP_1,7.7</span></p>
               
               
               <p id="ViP_1,7.8">
                  sarve te 'bhyāgatajñānā vītarāgā vimatsarāḥ <br />
                  teṣv evaṃ nirapekṣeṣu lokasṛṣṭau mahātmanaḥ <br />
                  brahmaṇo 'bhūn mahān krodhas trailokyadahanakṣamaḥ //
                   <span class="ref">ViP_1,7.8</span></p>
               
               
               <p id="ViP_1,7.9">
                  tasya krodhasamudbhūtaṃ jvālāmālāvidīpitam <br />
                  brahmaṇo 'bhūt tadā sarvaṃ trailokyam akhilaṃ mune //
                   <span class="ref">ViP_1,7.9</span></p>
               
               
               <p id="ViP_1,7.10">
                  bhrukuṭīkuṭilāt tasya lalāṭāt krodhadīpitāt <br />
                  samutpannas tadā rudro madhyāhnārkasamaprabhaḥ <br />
                  ardhanārīnaravapuḥ pracaṇḍo 'tiśarīravān //
                   <span class="ref">ViP_1,7.10</span></p>
               
               
               <p id="ViP_1,7.11">
                  vibhajātmānam ity uktvā taṃ brahmāntardadhe tataḥ //
                   <span class="ref">ViP_1,7.11</span></p>
               
               
               <p id="ViP_1,7.12">
                  tathokto 'sau dvidhā strītvaṃ puruṣatvaṃ tathākarot <br />
                  bibheda puruṣatvaṃ ca daśadhā caikadhā ca saḥ //
                   <span class="ref">ViP_1,7.12</span></p>
               
               
               <p id="ViP_1,7.13">
                  saumyāsaumyais tathā śānta(a)śāntaiḥ strītvaṃ ca sa prabhuḥ <br />
                  bibheda bahudhā devaḥ svarūpair asitaiḥ sitaiḥ //
                   <span class="ref">ViP_1,7.13</span></p>
               
               
               <p id="ViP_1,7.14">
                  tato brahmātmasaṃbhūtaṃ pūrvaṃ svāyambhuvaṃ prabhuḥ <br />
                  ātmānam eva kṛtavān prājāpatye manuṃ dvija //
                   <span class="ref">ViP_1,7.14</span></p>
               
               
               <p id="ViP_1,7.15">
                  śatarūpāṃ ca tāṃ nārīṃ taponirdhūtakalmaṣām <br />
                  svāyambhuvo manur devaḥ patnītve jagṛhe vibhuḥ //
                   <span class="ref">ViP_1,7.15</span></p>
               
               
               <p id="ViP_1,7.16">
                  tasmāc ca puruṣād devī śatarūpā vyajāyata <br />
                  priyavratottānapādau prasūtyākūtisaṃjñitam <br />
                  kanyādvayaṃ ca dharmajña rūpaudāryaguṇānvitam //
                   <span class="ref">ViP_1,7.16</span></p>
               
               
               <p id="ViP_1,7.17">
                  dadau prasūtiṃ dakṣāya ākūtiṃ rucaye purā <br />
                  prajāpatiḥ sa jagrāha tayor jajñe sadakṣiṇaḥ <br />
                  putro yajño mahābhāga dampatyor mithunaṃ tataḥ //
                   <span class="ref">ViP_1,7.17</span></p>
               
               
               <p id="ViP_1,7.18">
                  yajñasya dakṣiṇāyāṃ tu putrā dvādaśa jajñire <br />
                  yāmā iti samākhyātā devāḥ svāyambhuve manau //
                   <span class="ref">ViP_1,7.18</span></p>
               
               
               <p id="ViP_1,7.19">
                  prasūtyāṃ ca tathā dakṣaś catasro viṃśatiṃ tathā <br />
                  sasarja kanyās tāsāṃ tu samyaṅ nāmāni me śṛṇu //
                   <span class="ref">ViP_1,7.19</span></p>
               
               
               <p id="ViP_1,7.20">
                  śraddhā lakṣmīr dhṛtis tuṣṭir puṣṭir medhā kriyā tathā <br />
                  buddhir lajjā vapuḥ śāntiḥ siddhiḥ kīrtis trayodaśī //
                   <span class="ref">ViP_1,7.20</span></p>
               
               
               <p id="ViP_1,7.21">
                  patnyarthaṃ pratijagrāha dharmo dākṣāyaṇīḥ prabhuḥ <br />
                  tābhyaḥ śiṣṭā yavīyasya ekādaśa sulocanāḥ //
                   <span class="ref">ViP_1,7.21</span></p>
               
               
               <p id="ViP_1,7.22">
                  khyātiḥ saty atha saṃbhūtiḥ smṛtiḥ prītiḥ kṣamā tathā <br />
                  sannatiś cānasūyā ca ūrjā svāhā svadhā tathā //
                   <span class="ref">ViP_1,7.22</span></p>
               
               
               <p id="ViP_1,7.23">
                  bhṛgur bhavo marīciś ca tathā caivāṅgirā muniḥ <br />
                  pulastyaḥ pulahaś caiva kratuś carṣivaras tathā //
                   <span class="ref">ViP_1,7.23</span></p>
               
               
               <p id="ViP_1,7.24">
                  atrir vasiṣṭho vahniś ca pitaraś ca yathākramam <br />
                  khyātyādyā jagṛhuḥ kanyā munayo munisattama //
                   <span class="ref">ViP_1,7.24</span></p>
               
               
               <p id="ViP_1,7.25">
                  śraddhā kāmaṃ calā darpaṃ niyamaṃ dhṛtir ātmajam <br />
                  saṃtoṣaṃ ca tathā tuṣṭir lobhaṃ puṣṭir asūyata //
                   <span class="ref">ViP_1,7.25</span></p>
               
               
               <p id="ViP_1,7.26">
                  medhā śrutaṃ kriyā daṇḍaṃ nayaṃ vinayam eva ca <br />
                  bodhaṃ buddhis tathā lajjā vinayaṃ vapur ātmajam <br />
                  vyavasāyaṃ prajajñe vai kṣemaṃ śāntir asūyata //
                   <span class="ref">ViP_1,7.26</span></p>
               
               
               <p id="ViP_1,7.27">
                  sukhaṃ siddhir yaśaḥ kīrtir ity ete dharmasūnavaḥ <br />
                  kāmād ratiḥ sutaṃ harṣaṃ dharmapautram asūyata //
                   <span class="ref">ViP_1,7.27</span></p>
               
               
               <p id="ViP_1,7.28">
                  hiṃsā bhāryā tv adharmasya tayor jajñe tathānṛtam <br />
                  kanyā ca nikṛtis tābhyāṃ bhayaṃ narakam eva ca //
                   <span class="ref">ViP_1,7.28</span></p>
               
               
               <p id="ViP_1,7.29">
                  māyā ca vedanā caiva mithunaṃ tv idam etayoḥ <br />
                  tayor jajñe 'tha vai māyā mṛtyuṃ bhūtāpahāriṇam //
                   <span class="ref">ViP_1,7.29</span></p>
               
               
               <p id="ViP_1,7.30">
                  vedanā svasutaṃ cāpi duḥkhaṃ jajñe 'tha rauravāt <br />
                  mṛtyor vyādhijarāśokatṛṣṇākrodhāś ca jajñire //
                   <span class="ref">ViP_1,7.30</span></p>
               
               
               <p id="ViP_1,7.31">
                  duḥkhottarāḥ smṛtā hy ete sarve cādharmalakṣaṇāḥ <br />
                  naiṣāṃ bhāryāsti putro vā te sarve hy ūrdhvaretasaḥ //
                   <span class="ref">ViP_1,7.31</span></p>
               
               
               <p id="ViP_1,7.32">
                  raudrāṇy etāni rūpāṇi viṣṇor munivarātmaja <br />
                  nityapralayahetutvaṃ jagato 'sya prayānti vai //
                   <span class="ref">ViP_1,7.32</span></p>
               
               
               <p id="ViP_1,7.33">
                  dakṣo marīcir atriś ca bhṛgvādyāś ca prajeśvarāḥ <br />
                  jagaty atra mahābhāga nityaṃ sargasya hetavaḥ //
                   <span class="ref">ViP_1,7.33</span></p>
               
               
               <p id="ViP_1,7.34">
                  manavo manuputrāś ca bhūpā vīryadharāś ca ye <br />
                  sanmārgābhiratāḥ śūrās te nityaṃ sthitikāriṇaḥ //
                   <span class="ref">ViP_1,7.34</span></p>
               
               maitreya uvāca:
               
               <p id="ViP_1,7.35">
                  yeyaṃ nityasthitir brahman nityasargas tatheritaḥ <br />
                  nityābhāvaś ca teṣāṃ vai svarūpaṃ mama kathyatām //
                   <span class="ref">ViP_1,7.35</span></p>
               
               parāśara uvāca:
               
               <p id="ViP_1,7.36">
                  sargasthitivināśāṃś ca bhagavān madhusūdanaḥ <br />
                  tais tai rūpair acintyātmā karoty avyāhatān vibhuḥ //
                   <span class="ref">ViP_1,7.36</span></p>
               
               
               <p id="ViP_1,7.37">
                  naimittikaḥ prākṛtikas tathaivātyantiko dvija <br />
                  nityaś ca sarvabhūtānāṃ pralayo 'yaṃ caturvidhaḥ //
                   <span class="ref">ViP_1,7.37</span></p>
               
               
               <p id="ViP_1,7.38">
                  brāhmo naimittikas tatra yac chete jagataḥ patiḥ <br />
                  prayāti prākṛte caiva brahmāṇḍaṃ prakṛtau layam //
                   <span class="ref">ViP_1,7.38</span></p>
               
               
               <p id="ViP_1,7.39">
                  jñānād ātyantikaḥ prokto yoginaḥ paramātmani <br />
                  nityaḥ sadaiva jātānāṃ yo vināśo divāniśam //
                   <span class="ref">ViP_1,7.39</span></p>
               
               
               <p id="ViP_1,7.40">
                  prasūtiḥ prakṛter yā tu sā sṛṣṭiḥ prākṛtā smṛtā <br />
                  dainaṃdinī tathā proktā yāntarapralayād anu //
                   <span class="ref">ViP_1,7.40</span></p>
               
               
               <p id="ViP_1,7.41">
                  bhūtāny anudinaṃ yatra jāyante munisattama <br />
                  nityasargo hi sa proktaḥ purāṇārthavicakṣaṇaiḥ //
                   <span class="ref">ViP_1,7.41</span></p>
               
               
               <p id="ViP_1,7.42">
                  evaṃ sarvaśarīreṣu bhagavān bhūtabhāvanaḥ <br />
                  saṃsthitaḥ kurute viṣṇur utpattisthitisaṃyamān //
                   <span class="ref">ViP_1,7.42</span></p>
               
               
               <p id="ViP_1,7.43">
                  sṛṣṭisthitivināśānāṃ śaktayaḥ sarvadehiṣu <br />
                  vaiṣṇavyaḥ parivartante maitreyāharniśaṃ sadā //
                   <span class="ref">ViP_1,7.43</span></p>
               
               
               <p id="ViP_1,7.44">
                  guṇatrayamayaṃ hy etad brahmañ chaktitrayaṃ mahat <br />
                  yo 'tiyāti sa yāty eva paraṃ nāvartate punaḥ //
                   <span class="ref">ViP_1,7.44</span></p>
               
               
               <p>[[iti śrīviṣṇupurāṇe prathame 'ṃśe saptamo 'dhyāyaḥ ]]</p>
               
               </div>
            
            <div id="d1e7726">
               parāśara uvāca:
               
               <p id="ViP_1,8.1">
                  kathitas tāmasaḥ sargo brahmaṇas te mahāmune <br />
                  rudrasargaṃ pravakṣyāmi tan me nigadataḥ śṛṇu //
                   <span class="ref">ViP_1,8.1</span></p>
               
               
               <p id="ViP_1,8.2">
                  kalpādāv ātmanas tulyaṃ sutaṃ pradhyāyatas tataḥ <br />
                  prādur āsīt prabhor aṅke kumāro nīlalohitaḥ //
                   <span class="ref">ViP_1,8.2</span></p>
               
               
               <p id="ViP_1,8.3">
                  rudan vai susvaraṃ so 'tha dravaṃś ca dvijasattama <br />
                  kiṃ rodiṣīti taṃ brahmā rudantaṃ pratyuvāca ha //
                   <span class="ref">ViP_1,8.3</span></p>
               
               
               <p id="ViP_1,8.4">
                  nāma dehīti taṃ so 'tha pratyuvāca prajāpatiḥ <br />
                  rudras tvaṃ deva nāmnāsi mā rodīr dhairyam āvaha <br />
                  evam uktaḥ punaḥ so 'tha saptakṛtvo ruroda vai //
                   <span class="ref">ViP_1,8.4</span></p>
               
               
               <p id="ViP_1,8.5">
                  tato 'nyāni dadau tasmai sapta nāmāni sa prabhuḥ <br />
                  sthānāni caiṣām aṣṭānāṃ patnīḥ putrāṃś ca vai vibhuḥ //
                   <span class="ref">ViP_1,8.5</span></p>
               
               
               <p id="ViP_1,8.6">
                  bhavaṃ śarvam atheśānaṃ tathā paśupatiṃ dvija <br />
                  bhīmam ugraṃ mahādevam uvāca sa pitāmahaḥ //
                   <span class="ref">ViP_1,8.6</span></p>
               
               
               <p id="ViP_1,8.7">
                  cakre nāmāny athaitāni sthānāny eṣāṃ cakāra saḥ <br />
                  sūryo jalaṃ mahī vāyur vahnir ākāśam eva ca <br />
                  dīkṣito brāhmaṇaḥ soma ity etās tanavaḥ kramāt //
                   <span class="ref">ViP_1,8.7</span></p>
               
               
               <p id="ViP_1,8.8">
                  suvarcalā tathaivoṣā vikeśī cāparā śivā <br />
                  svāhā diśas tathā dīkṣā rohiṇī ca yathākramam //
                   <span class="ref">ViP_1,8.8</span></p>
               
               
               <p id="ViP_1,8.9">
                  sūryādīnāṃ naraśreṣṭha rudrādyair nāmabhiḥ saha <br />
                  patnyaḥ smṛtā mahābhāga tadapatyāni me śṛṇu //
                   <span class="ref">ViP_1,8.9</span></p>
               
               
               <p id="ViP_1,8.10">
                  yeṣāṃ sūtiprasūtaiś ca idam āpūritaṃ jagat //
                   <span class="ref">ViP_1,8.10</span></p>
               
               
               <p id="ViP_1,8.11">
                  śanaiścaras tathā śukro lohitāṅgo manojavaḥ <br />
                  skandaḥ svargo 'tha santāno budhaś cānukramāt sutāḥ //
                   <span class="ref">ViP_1,8.11</span></p>
               
               
               <p id="ViP_1,8.12">
                  evaṃprakāro rudro 'sau satīṃ bhāryām avindata <br />
                  dakṣakopāc ca tatyāja sā satī svaṃ kalevaram //
                   <span class="ref">ViP_1,8.12</span></p>
               
               <span class="note">D3,5,G3,M0,ed. Veṅk. ins.:</span>
               
               
               <p id="ViP_1,8.12*27">
                  upayeme duhitaraṃ dakṣasyaiva prajāpateḥ //
                   <span class="ref">ViP_1,8.12*27</span></p>
               
               
               <p id="ViP_1,8.13">
                  himavadduhitā sābhūn menāyāṃ dvijasattama <br />
                  upayeme punaś comām ananyāṃ bhagavān bhavaḥ //
                   <span class="ref">ViP_1,8.13</span></p>
               
               
               <p id="ViP_1,8.14">
                  devau dhātṛvidhātārau bhṛgoḥ khyātir asūyata <br />
                  śriyaṃ ca devadevasya patnī nārāyaṇasya yā //
                   <span class="ref">ViP_1,8.14</span></p>
               
               maitreya uvāca:
               
               <p id="ViP_1,8.15">
                  kṣīrābdhau śrīḥ samutpannā śrūyate 'mṛtamanthane <br />
                  bhṛgoḥ khyātyāṃ samutpannety etad āha kathaṃ bhavān //
                   <span class="ref">ViP_1,8.15</span></p>
               
               parāśara uvāca:
               
               <p id="ViP_1,8.16">
                  nityaivaiṣā jaganmātā viṣṇoḥ śrīr anapāyinī <br />
                  yathā sarvagato viṣṇus tathaiveyaṃ dvijottama //
                   <span class="ref">ViP_1,8.16</span></p>
               
               
               <p id="ViP_1,8.17">
                  artho viṣṇur iyaṃ vāṇī nītir eṣā nayo hariḥ <br />
                  bodho viṣṇur iyaṃ buddhir dharmo 'sau satkriyā tv iyam //
                   <span class="ref">ViP_1,8.17</span></p>
               
               
               <p id="ViP_1,8.18">
                  sraṣṭā viṣṇur iyaṃ sṛṣṭiḥ śrīr bhūmir bhūdharo hariḥ <br />
                  saṃtoṣo bhagavāṃl lakṣmīs tuṣṭir maitreya śāśvatī //
                   <span class="ref">ViP_1,8.18</span></p>
               
               
               <p id="ViP_1,8.19">
                  icchā śrīr bhagavān kāmo yajño 'sau dakṣiṇā tu sā <br />
                  ājyāhutir asau devī puroḍāśo janārdanaḥ //
                   <span class="ref">ViP_1,8.19</span></p>
               
               
               <p id="ViP_1,8.20">
                  patnīśālā mune lakṣmīḥ prāgvaṃśo madhusūdanaḥ <br />
                  citir lakṣmīr harir yūpa idhmā śrīr bhagavān kuśaḥ //
                   <span class="ref">ViP_1,8.20</span></p>
               
               
               <p id="ViP_1,8.21">
                  sāmasvarūpī bhagavān udgītiḥ kamalālayā <br />
                  svāhā lakṣmīr jagannātho vāsudevo hutāśanaḥ //
                   <span class="ref">ViP_1,8.21</span></p>
               
               
               <p id="ViP_1,8.22">
                  śaṃkaro bhagavāñ chaurir gaurī lakṣmīr dvijottama <br />
                  maitreya keśavaḥ sūryas tatprabhā kamalālayā //
                   <span class="ref">ViP_1,8.22</span></p>
               
               
               <p id="ViP_1,8.23">
                  viṣṇuḥ pitṛgaṇaḥ padmā svadhā śāśvatapuṣṭidā <br />
                  dyauḥ śrīḥ sarvātmako viṣṇur avakāśo 'tivistaraḥ //
                   <span class="ref">ViP_1,8.23</span></p>
               
               
               <p id="ViP_1,8.24">
                  śaśāṅkaḥ śrīdharaḥ kāntiḥ śrīs tasyaivānapāyinī <br />
                  dhṛtir lakṣmīr jagacceṣṭā vāyuḥ sarvatrago hariḥ //
                   <span class="ref">ViP_1,8.24</span></p>
               
               
               <p id="ViP_1,8.25">
                  jaladhir dvija govindas tadvelā śrīr mahāmate <br />
                  lakṣmīsvarūpam indrāṇī devendro madhusūdanaḥ //
                   <span class="ref">ViP_1,8.25</span></p>
               
               
               <p id="ViP_1,8.26">
                  yamaś cakradharaḥ sākṣād dhūmorṇā kamalālayā <br />
                  ṛddhiḥ śrīḥ śrīdharo devaḥ svayam eva dhaneśvaraḥ //
                   <span class="ref">ViP_1,8.26</span></p>
               
               
               <p id="ViP_1,8.27">
                  gaurī lakṣmīr mahābhāgā keśavo varuṇaḥ svayam <br />
                  śrīr devasenā viprendra devasenāpatir hariḥ //
                   <span class="ref">ViP_1,8.27</span></p>
               
               
               <p id="ViP_1,8.28">
                  avaṣṭambho gadāpāṇiḥ śaktir lakṣmīr dvijottama <br />
                  kāṣṭhā lakṣmīr nimeṣo 'sau muhūrto 'sau kalā tu sā //
                   <span class="ref">ViP_1,8.28</span></p>
               
               
               <p id="ViP_1,8.29">
                  jyotsnā lakṣmīḥ pradīpo 'sau sarvaḥ sarveśvaro hariḥ <br />
                  latābhūtā jaganmātā śrīr viṣṇur drumasaṃsthitiḥ //
                   <span class="ref">ViP_1,8.29</span></p>
               
               
               <p id="ViP_1,8.30">
                  vibhāvarī śrīr divaso devaś cakragadādharaḥ <br />
                  varaprado varo viṣṇur vadhūḥ padmavanālayā //
                   <span class="ref">ViP_1,8.30</span></p>
               
               
               <p id="ViP_1,8.31">
                  nadasvarūpī bhagavāñ śrīr nadīrūpasaṃsthitā <br />
                  dhvajaś ca puṇḍarīkākṣaḥ patākā kamalālayā //
                   <span class="ref">ViP_1,8.31</span></p>
               
               
               <p id="ViP_1,8.32">
                  tṛṣṇā lakṣmīr jagatsvāmī lobho nārāyaṇaḥ paraḥ <br />
                  ratirāgau ca dharmajña lakṣmīr govinda eva ca //
                   <span class="ref">ViP_1,8.32</span></p>
               
               
               <p id="ViP_1,8.33">
                  kiṃ vātra bahunoktena saṃkṣepeṇedam ucyate //
                   <span class="ref">ViP_1,8.33</span></p>
               
               
               <p id="ViP_1,8.34">
                  devatiryaṅmanuṣyeṣu puṃnāmni bhagavān hariḥ <br />
                  strīnāmni lakṣmīr maitreya nānayor vidyate param //
                   <span class="ref">ViP_1,8.34</span></p>
               
               
               <p>[[iti śrīviṣṇupurāṇe prathame 'ṃśe 'ṣṭamo 'dhyāyaḥ ]]</p>
               
               </div>
            
            <div id="d1e8402">
               parāśara uvāca:
               
               <p id="ViP_1,9.1">
                  idaṃ ca śṛṇu maitreya yat pṛṣṭo 'ham iha tvayā <br />
                  śrīsaṃbaddhaṃ mayāpy etac śrutam āsīn marīcitaḥ //
                   <span class="ref">ViP_1,9.1</span></p>
               
               
               <p id="ViP_1,9.2">
                  durvāsāḥ śaṃkarasyāṃśaś cacāra pṛthivīm imām <br />
                  sa dadarśa srajaṃ divyām ṛṣir vidyādharīkare //
                   <span class="ref">ViP_1,9.2</span></p>
               
               
               <p id="ViP_1,9.3">
                  saṃtānakānām akhilaṃ yasyā gandhena vāsitam <br />
                  atisevyam abhūd brahman tad vanaṃ vanacāriṇām //
                   <span class="ref">ViP_1,9.3</span></p>
               
               
               <p id="ViP_1,9.4">
                  unmattavratadhṛg vipraḥ sa dṛṣṭvā śobhanāṃ srajam <br />
                  tāṃ yayāce varārohāṃ vidyādharavadhūṃ tataḥ //
                   <span class="ref">ViP_1,9.4</span></p>
               
               
               <p id="ViP_1,9.5">
                  yācitā tena tanvaṅgī mālāṃ vidyādharāṅganā <br />
                  dadau tasmai viśālākṣī sādaraṃ praṇipatya tam //
                   <span class="ref">ViP_1,9.5</span></p>
               
               
               <p id="ViP_1,9.6">
                  tām ādāyātmano mūrdhni srajam unmattarūpadhṛk <br />
                  kṛtvā sa vipro maitreya paribabhrāma medinīm //
                   <span class="ref">ViP_1,9.6</span></p>
               
               
               <p id="ViP_1,9.7">
                  sa dadarśa samāyāntam unmattairāvatasthitam <br />
                  trailokyādhipatiṃ devaṃ saha devaiḥ śacīpatim //
                   <span class="ref">ViP_1,9.7</span></p>
               
               
               <p id="ViP_1,9.8">
                  tām ātmanaḥ sa śirasaḥ srajam unmattaṣaṭpadām <br />
                  ādāyāmararājāya cikṣeponmattavan muniḥ //
                   <span class="ref">ViP_1,9.8</span></p>
               
               
               <p id="ViP_1,9.9">
                  gṛhītvāmararājena srag airāvatamūrdhani <br />
                  nyastā rarāja kailāsaśikhare jāhnavī yathā //
                   <span class="ref">ViP_1,9.9</span></p>
               
               
               <p id="ViP_1,9.10">
                  madāndhakāritākṣo 'sau gandhākṛṣṭena vāraṇaḥ <br />
                  kareṇāghrāya cikṣepa tāṃ srajaṃ dharaṇītale //
                   <span class="ref">ViP_1,9.10</span></p>
               
               
               <p id="ViP_1,9.11">
                  tataś cukrodha bhagavān durvāsā munisattamaḥ <br />
                  maitreya devarājānaṃ kruddhaś caitad uvāca ha //
                   <span class="ref">ViP_1,9.11</span></p>
               
               durvāsā uvāca:
               
               <p id="ViP_1,9.12">
                  aiśvaryamadaduṣṭātmann atistabdho 'si vāsava <br />
                  śriyo dhāma srajaṃ yas tvaṃ maddattāṃ nābhinandasi //
                   <span class="ref">ViP_1,9.12</span></p>
               
               
               <p id="ViP_1,9.13">
                  prasāda iti noktaṃ te praṇipātapuraḥsaram <br />
                  harṣotphullakapolena na cāpi śirasā dhṛtā //
                   <span class="ref">ViP_1,9.13</span></p>
               
               
               <p id="ViP_1,9.14">
                  mayā dattām imāṃ mālāṃ yasmān na bahu manyase <br />
                  trailokyaśrīr ato mūḍha vināśam upayāsyati //
                   <span class="ref">ViP_1,9.14</span></p>
               
               
               <p id="ViP_1,9.15">
                  māṃ manyate 'nyaiḥ sadṛśaṃ nūnaṃ śakra bhavān dvijaiḥ <br />
                  ato 'vamānam asmāsu māninā bhavatā kṛtam //
                   <span class="ref">ViP_1,9.15</span></p>
               
               
               <p id="ViP_1,9.16">
                  maddattā bhavatā yasmāt kṣiptā mālā mahītale <br />
                  tasmāt praṇaṣṭalakṣmīkaṃ trailokyaṃ te bhaviṣyati //
                   <span class="ref">ViP_1,9.16</span></p>
               
               
               <p id="ViP_1,9.17">
                  yasya saṃjātakopasya bhayam eti carācaram <br />
                  taṃ tvaṃ mām atigarveṇa devarājāvamanyase //
                   <span class="ref">ViP_1,9.17</span></p>
               
               parāśara uvāca:
               
               <p id="ViP_1,9.18">
                  mahendro vāraṇaskandhād avatīrya tvarānvitaḥ <br />
                  prasādayām āsa muniṃ durvāsasam akalmaṣam //
                   <span class="ref">ViP_1,9.18</span></p>
               
               
               <p id="ViP_1,9.19">
                  prasādyamānaḥ sa tadā praṇipātapuraḥsaram <br />
                  pratyuvāca sahasrākṣaṃ durvāsā munisattamaḥ //
                   <span class="ref">ViP_1,9.19</span></p>
               
               durvāsā uvāca:
               
               <p id="ViP_1,9.20">
                  nāhaṃ kṛpāluhṛdayo na ca māṃ bhajate kṣamā <br />
                  anye te munayaḥ śakra durvāsasam avehi mām //
                   <span class="ref">ViP_1,9.20</span></p>
               
               
               <p id="ViP_1,9.21">
                  gautamādibhir anyais tvaṃ garvam āpādito mudhā <br />
                  akṣāntisārasarvasvaṃ durvāsasam avehi mām //
                   <span class="ref">ViP_1,9.21</span></p>
               
               
               <p id="ViP_1,9.22">
                  vasiṣṭhādyair dayāsāraiḥ stotraṃ kurvadbhir uccakaiḥ <br />
                  garvaṃ gato 'si yenaivaṃ mām apy adyāvamanyase //
                   <span class="ref">ViP_1,9.22</span></p>
               
               
               <p id="ViP_1,9.23">
                  jvalajjaṭākalāpasya bhṛkuṭīkuṭilaṃ mukham <br />
                  nirīkṣya kas tribhuvane mama yo na gato bhayam //
                   <span class="ref">ViP_1,9.23</span></p>
               
               
               <p id="ViP_1,9.24">
                  nāhaṃ kṣamiṣye bahunā kim uktena śatakrato <br />
                  viḍambanām imāṃ bhūyaḥ karoṣy anunayātmikām //
                   <span class="ref">ViP_1,9.24</span></p>
               
               parāśara uvāca:
               
               <p id="ViP_1,9.25">
                  ity uktvā prayayau vipro devarājo 'pi taṃ punaḥ <br />
                  āruhyairāvataṃ brahman prayayāv amarāvatīm //
                   <span class="ref">ViP_1,9.25</span></p>
               
               
               <p id="ViP_1,9.26">
                  tataḥprabhṛti niḥśrīkaṃ saśakraṃ bhuvanatrayam <br />
                  maitreyāsīd apadhvastaṃ saṃkṣīṇauṣadhivīrudham //
                   <span class="ref">ViP_1,9.26</span></p>
               
               
               <p id="ViP_1,9.27">
                  na yajñāḥ saṃpravartante na tapasyanti tāpasāḥ <br />
                  na ca dānādidharmeṣu manaś cakre tadā janaḥ //
                   <span class="ref">ViP_1,9.27</span></p>
               
               
               <p id="ViP_1,9.28">
                  niḥsattvāḥ sakalā lokā lobhādyupahatendriyāḥ <br />
                  svalpe 'pi hi babhūvus te sābhilāṣā dvijottama //
                   <span class="ref">ViP_1,9.28</span></p>
               
               
               <p id="ViP_1,9.29">
                  yataḥ sattvaṃ tato lakṣmīḥ sattvaṃ bhūtyanusāri ca <br />
                  niḥśrīkāṇāṃ kutaḥ sattvaṃ vinā tena guṇāḥ kutaḥ //
                   <span class="ref">ViP_1,9.29</span></p>
               
               
               <p id="ViP_1,9.30">
                  balaśauryādyabhāvaś ca puruṣāṇāṃ guṇair vinā <br />
                  laṅghanīyaḥ samastasya balaśauryavivarjitaḥ <br />
                  bhavaty apadhvastamatir laṅghitaḥ prathitaḥ pumān //
                   <span class="ref">ViP_1,9.30</span></p>
               
               
               <p id="ViP_1,9.31">
                  evam atyantaniḥśrīke trailokye sattvavarjite <br />
                  devān prati balodyogaṃ cakrur daiteyadānavāḥ //
                   <span class="ref">ViP_1,9.31</span></p>
               
               
               <p id="ViP_1,9.32">
                  lobhābhibhūtā niḥśrīkā daityāḥ sattvavivarjitāḥ <br />
                  śriyā vihīnair niḥsattvair devaiś cakrus tato raṇam //
                   <span class="ref">ViP_1,9.32</span></p>
               
               
               <p id="ViP_1,9.33">
                  vijitās tridaśā daityair indrādyāḥ śaraṇaṃ yayuḥ <br />
                  pitāmahaṃ mahābhāgaṃ hutāśanapurogamāḥ //
                   <span class="ref">ViP_1,9.33</span></p>
               
               
               <p id="ViP_1,9.34">
                  yathāvat kathito devair brahmā prāha tataḥ surān <br />
                  parāvareśaṃ śaraṇaṃ vrajadhvam asurārdanam //
                   <span class="ref">ViP_1,9.34</span></p>
               
               
               <p id="ViP_1,9.35">
                  utpattisthitināśānām ahetuṃ hetum īśvaram <br />
                  prajāpatipatiṃ viṣṇum anantam aparājitam //
                   <span class="ref">ViP_1,9.35</span></p>
               
               
               <p id="ViP_1,9.36">
                  pradhānapuṃsor ajayoḥ kāraṇaṃ kāryabhūtayoḥ <br />
                  praṇatārtiharaṃ viṣṇuṃ sa vaḥ śreyo vidhāsyati //
                   <span class="ref">ViP_1,9.36</span></p>
               
               parāśara uvāca:
               
               <p id="ViP_1,9.37">
                  evam uktvā surān sarvān brahmā lokapitāmahaḥ <br />
                  kṣīrodasyottaraṃ tīraṃ tair eva sahito yayau //
                   <span class="ref">ViP_1,9.37</span></p>
               
               
               <p id="ViP_1,9.38">
                  sa gatvā tridaśaiḥ sarvaiḥ samavetaḥ pitāmahaḥ <br />
                  tuṣṭāva vāgbhir iṣṭābhiḥ parāvarapatiṃ harim //
                   <span class="ref">ViP_1,9.38</span></p>
               
               brahmovāca:
               
               <p id="ViP_1,9.39">
                  namāmi sarvaṃ sarveśam anantam ajam avyayam <br />
                  lokadhāmadharādhāram aprakāśam abhedinam //
                   <span class="ref">ViP_1,9.39</span></p>
               
               
               <p id="ViP_1,9.40">
                  nārāyaṇam aṇīyāṃsam aśeṣāṇām aṇīyasām <br />
                  samastānāṃ gariṣṭhaṃ ca bhūrādīnāṃ garīyasām //
                   <span class="ref">ViP_1,9.40</span></p>
               
               
               <p id="ViP_1,9.41">
                  yatra sarvaṃ yataḥ sarvam utpannaṃ matpuraḥsaram <br />
                  sarvabhūtaś ca yo devaḥ parāṇām api yaḥ paraḥ //
                   <span class="ref">ViP_1,9.41</span></p>
               
               
               <p id="ViP_1,9.42">
                  paraḥ parasmāt puruṣāt paramātmasvarūpadhṛk <br />
                  yogibhiś cintyate yo 'sau muktihetor mumukṣubhiḥ //
                   <span class="ref">ViP_1,9.42</span></p>
               
               
               <p id="ViP_1,9.43">
                  sattvādayo na santīśe yatra ca prākṛtā guṇāḥ <br />
                  sa śuddhaḥ sarvaśuddhebhyaḥ pumān ādyaḥ prasīdatu //
                   <span class="ref">ViP_1,9.43</span></p>
               
               
               <p id="ViP_1,9.44">
                  kalākāṣṭhānimeṣādi kālasūtrasya gocare <br />
                  yasya śaktir na śuddhasya prasīdatu sa no hariḥ //
                   <span class="ref">ViP_1,9.44</span></p>
               
               
               <p id="ViP_1,9.45">
                  procyate parameśo hi yaḥ śuddho 'py upacārataḥ <br />
                  prasīdatu sa no viṣṇur ātmā yaḥ sarvadehinām //
                   <span class="ref">ViP_1,9.45</span></p>
               
               
               <p id="ViP_1,9.46">
                  yaḥ kāraṇaṃ ca kāryaṃ ca kāraṇasyāpi kāraṇam <br />
                  kāryasyāpi ca yaḥ kāryaṃ prasīdatu sa no hariḥ //
                   <span class="ref">ViP_1,9.46</span></p>
               
               
               <p id="ViP_1,9.47">
                  kāryakāryasya yat kāryaṃ tatkāryasyāpi yaḥ svayam <br />
                  tatkāryakāryabhūto yas tataś ca praṇato 'smi tam //
                   <span class="ref">ViP_1,9.47</span></p>
               
               
               <p id="ViP_1,9.48">
                  kāraṇaṃ kāraṇasyāpi tasya kāraṇakāraṇam <br />
                  tatkāraṇānāṃ hetuṃ taṃ praṇato 'smi sureśvaram //
                   <span class="ref">ViP_1,9.48</span></p>
               
               
               <p id="ViP_1,9.49">
                  bhoktāraṃ bhojyabhūtaṃ ca sraṣṭāraṃ sṛjyam eva ca <br />
                  kāryakartṛsvarūpaṃ taṃ praṇato 'smi paraṃ padam //
                   <span class="ref">ViP_1,9.49</span></p>
               
               
               <p id="ViP_1,9.50">
                  viśuddhabodhavan nityam ajam akṣayam avyayam <br />
                  avyaktam avikāraṃ yat tad viṣṇoḥ paramaṃ padam //
                   <span class="ref">ViP_1,9.50</span></p>
               
               
               <p id="ViP_1,9.51">
                  na sthūlaṃ na ca sūkṣmaṃ yan na viśeṣaṇagocaram <br />
                  tat padaṃ paramaṃ viṣṇoḥ praṇamāmi sadāmalam //
                   <span class="ref">ViP_1,9.51</span></p>
               
               
               <p id="ViP_1,9.52">
                  yasyāyutāyutāṃśāṃśe viśvaśaktir iyaṃ sthitā <br />
                  parabrahmasvarūpasya praṇamāmi tam avyayam //
                   <span class="ref">ViP_1,9.52</span></p>
               
               
               <p id="ViP_1,9.53">
                  yan na devā na munayo na cāhaṃ na ca śaṃkaraḥ <br />
                  jānanti parameśasya tad viṣṇoḥ paramaṃ padam //
                   <span class="ref">ViP_1,9.53</span></p>
               
               
               <p id="ViP_1,9.54">
                  yad yoginaḥ sadodyuktāḥ puṇyapāpakṣaye 'kṣayam <br />
                  paśyanti praṇave cintyaṃ tad viṣṇoḥ paramaṃ padam //
                   <span class="ref">ViP_1,9.54</span></p>
               
               
               <p id="ViP_1,9.55">
                  śaktayo yasya devasya brahmaviṣṇuśivātmikāḥ <br />
                  bhavanty abhūtapūrvasya tad viṣṇoḥ paramaṃ padam //
                   <span class="ref">ViP_1,9.55</span></p>
               
               
               <p id="ViP_1,9.56">
                  sarveśa sarvabhūtātman sarva sarvāśrayācyuta <br />
                  prasīda viṣṇo bhaktānāṃ vraja no dṛṣṭigocaram //
                   <span class="ref">ViP_1,9.56</span></p>
               
               parāśara uvāca:
               
               <p id="ViP_1,9.57">
                  ity udīritam ākarṇya brahmaṇas tridaśās tataḥ <br />
                  praṇamyocuḥ prasīdeti vraja no dṛṣṭigocaram //
                   <span class="ref">ViP_1,9.57</span></p>
               
               
               <p id="ViP_1,9.58">
                  yan nāyaṃ bhagavān brahmā jānāti paramaṃ padam <br />
                  taṃ natāḥ smo jagaddhāma tava sarvagatācyuta //
                   <span class="ref">ViP_1,9.58</span></p>
               
               
               <p id="ViP_1,9.59">
                  ity ante vacasas teṣāṃ devānāṃ brahmaṇas tathā <br />
                  ūcur devarṣayaḥ sarve bṛhaspatipurogamāḥ //
                   <span class="ref">ViP_1,9.59</span></p>
               
               
               <p id="ViP_1,9.60">
                  ādyo yajñaḥ pumān īḍyo yaḥ pūrveṣāṃ ca pūrvajaḥ <br />
                  taṃ natāḥ smo jagatsraṣṭuḥ sraṣṭāram aviśeṣaṇam //
                   <span class="ref">ViP_1,9.60</span></p>
               
               
               <p id="ViP_1,9.61">
                  bhagavan bhūtabhavyeśa yajñamūrtidharāvyaya <br />
                  prasīda praṇatānāṃ tvaṃ sarveṣāṃ dehi darśanam //
                   <span class="ref">ViP_1,9.61</span></p>
               
               
               <p id="ViP_1,9.62">
                  eṣa brahmā tathaivāyaṃ saha rudrais trilocanaḥ <br />
                  sarvādityaiḥ samaṃ pūṣā pāvako 'yaṃ sahāgnibhiḥ //
                   <span class="ref">ViP_1,9.62</span></p>
               
               
               <p id="ViP_1,9.63">
                  aśvinau vasavaś ceme sarve caite marudgaṇāḥ <br />
                  sādhyā viśve tathā devā devendraś cāyam īśvaraḥ //
                   <span class="ref">ViP_1,9.63</span></p>
               
               
               <p id="ViP_1,9.64">
                  praṇāmapravaṇā nātha daityasainyaparājitāḥ <br />
                  śaraṇaṃ tvām anuprāptāḥ samastā devatāgaṇāḥ //
                   <span class="ref">ViP_1,9.64</span></p>
               
               parāśara uvāca:
               
               <p id="ViP_1,9.65">
                  evaṃ saṃstūyamānas tu bhagavāñ chaṅkhacakradhṛk <br />
                  jagāma darśanaṃ teṣāṃ maitreya parameśvaraḥ //
                   <span class="ref">ViP_1,9.65</span></p>
               
               
               <p id="ViP_1,9.66">
                  taṃ dṛṣṭvā te tadā devāḥ śaṅkhacakragadādharam <br />
                  apūrvarūpasaṃsthānaṃ tejasāṃ rāśim ūrjitam //
                   <span class="ref">ViP_1,9.66</span></p>
               
               
               <p id="ViP_1,9.67">
                  praṇamya praṇatāḥ pūrvaṃ saṃkṣobhastimitekṣaṇāḥ <br />
                  tuṣṭuvuḥ puṇḍarīkākṣaṃ pitāmahapurogamāḥ //
                   <span class="ref">ViP_1,9.67</span></p>
               
               devā ūcuḥ:
               
               <p id="ViP_1,9.68">
                  namo namas te viśveśa tvaṃ brahmā tvaṃ pinākadhṛk <br />
                  indras tvam agniḥ pavano varuṇaḥ savitā yamaḥ <br />
                  vasavo marutaḥ sādhyā viśvedevagaṇā bhavān //
                   <span class="ref">ViP_1,9.68</span></p>
               
               
               <p id="ViP_1,9.69">
                  yo 'yaṃ tavāgato deva samīpaṃ devatāgaṇaḥ <br />
                  sa tvam eva jagatsraṣṭā yataḥ sarvagato bhavān //
                   <span class="ref">ViP_1,9.69</span></p>
               
               
               <p id="ViP_1,9.70">
                  tvaṃ yajñas tvaṃ vaṣaṭkāras tvam oṅkāraḥ prajāpatiḥ <br />
                  vettā vedyaṃ ca sarvātmaṃs tvanmayaṃ cākhilaṃ jagat //
                   <span class="ref">ViP_1,9.70</span></p>
               
               
               <p id="ViP_1,9.71">
                  tvām ārtāḥ śaraṇaṃ viṣṇo prayātā daityanirjitāḥ <br />
                  vayaṃ prasīda sarvātmaṃs tejasāpyāyayasva naḥ //
                   <span class="ref">ViP_1,9.71</span></p>
               
               
               <p id="ViP_1,9.72">
                  tāvad ārtis tathā vāñchā tāvan mohas tathāsukham <br />
                  yāvan nāyāti śaraṇaṃ tvām aśeṣāghanāśanam //
                   <span class="ref">ViP_1,9.72</span></p>
               
               
               <p id="ViP_1,9.73">
                  tvaṃ prasādaṃ prasannātman prapannānāṃ kuruṣva naḥ <br />
                  tejasāṃ nātha sarveṣāṃ svaśaktyāpyāyanaṃ kuru //
                   <span class="ref">ViP_1,9.73</span></p>
               
               parāśara uvāca:
               
               <p id="ViP_1,9.74">
                  evaṃ saṃstūyamānas tu praṇatair amarair hariḥ <br />
                  prasannadṛṣṭir bhagavān idam āha sa viśvakṛt //
                   <span class="ref">ViP_1,9.74</span></p>
               
               bhagavān uvāca:
               
               <p id="ViP_1,9.75">
                  tejaso bhavatāṃ devāḥ kariṣyāmy upabṛṃhaṇam <br />
                  vadāmy ahaṃ yat kriyatāṃ bhavadbhis tad idaṃ surāḥ //
                   <span class="ref">ViP_1,9.75</span></p>
               
               
               <p id="ViP_1,9.76">
                  ānīya sahitā daityaiḥ kṣīrābdhau sakalauṣadhīḥ <br />
                  manthānaṃ mandaraṃ kṛtvā netraṃ kṛtvā tu vāsukim <br />
                  mathyatām amṛtaṃ devāḥ sahāye mayy avasthite //
                   <span class="ref">ViP_1,9.76</span></p>
               
               
               <p id="ViP_1,9.77">
                  sāmapūrvaṃ ca daiteyās tatra sāhāyyakarmaṇi <br />
                  sāmānyaphalabhoktāro yūyaṃ vācyā bhaviṣyatha //
                   <span class="ref">ViP_1,9.77</span></p>
               
               
               <p id="ViP_1,9.78">
                  mathyamāne ca tatrābdhau yat samutpadyate 'mṛtam <br />
                  tatpānād balino yūyam amarāś ca bhaviṣyatha //
                   <span class="ref">ViP_1,9.78</span></p>
               
               
               <p id="ViP_1,9.79">
                  tathā cāhaṃ kariṣyāmi te yathā tridaśadviṣaḥ <br />
                  na prāpsyanty amṛtaṃ devāḥ kevalaṃ kleśabhāginaḥ //
                   <span class="ref">ViP_1,9.79</span></p>
               
               parāśara uvāca:
               
               <p id="ViP_1,9.80">
                  ity uktā devadevena sarva eva tataḥ surāḥ <br />
                  saṃdhānam asuraiḥ kṛtvā yatnavanto 'mṛte 'bhavan //
                   <span class="ref">ViP_1,9.80</span></p>
               
               
               <p id="ViP_1,9.81">
                  nānauṣadhīḥ samānīya devadaiteyadānavāḥ <br />
                  kṣiptvā kṣīrābdhipayasi śaradabhrāmalatviṣi //
                   <span class="ref">ViP_1,9.81</span></p>
               
               
               <p id="ViP_1,9.82">
                  manthānaṃ mandaraṃ kṛtvā netraṃ kṛtvā ca vāsukim <br />
                  tato mathitum ārabdhā maitreya tarasāmṛtam //
                   <span class="ref">ViP_1,9.82</span></p>
               
               
               <p id="ViP_1,9.83">
                  vibudhāḥ sahitāḥ sarve yataḥ pucchaṃ tataḥ kṛtāḥ <br />
                  kṛṣṇena vāsuker daityāḥ pūrvakāye niveśitāḥ //
                   <span class="ref">ViP_1,9.83</span></p>
               
               
               <p id="ViP_1,9.84">
                  te tasya phaṇaniḥśvāsavahnināpahatatviṣaḥ <br />
                  nistejaso 'surāḥ sarve babhūvur amitadyute //
                   <span class="ref">ViP_1,9.84</span></p>
               
               
               <p id="ViP_1,9.85">
                  tenaiva mukhaniḥśvāsavāyunāstabalāhakaiḥ <br />
                  pucchapradeśe varṣadbhis tadā cāpyāyitāḥ surāḥ //
                   <span class="ref">ViP_1,9.85</span></p>
               
               
               <p id="ViP_1,9.86">
                  kṣīrodamadhye bhagavān kūrmarūpī svayaṃ hariḥ <br />
                  mandarādrer adhiṣṭhānaṃ bhramato 'bhūn mahāmune //
                   <span class="ref">ViP_1,9.86</span></p>
               
               
               <p id="ViP_1,9.87">
                  rūpeṇānyena devānāṃ madhye cakragadādharaḥ <br />
                  cakarṣa nāgarājānaṃ daityamadhye 'pareṇa ca //
                   <span class="ref">ViP_1,9.87</span></p>
               
               
               <p id="ViP_1,9.88">
                  upary ākrāntavāñ chailaṃ bṛhadrūpeṇa keśavaḥ <br />
                  tathāpareṇa maitreya yan na dṛṣṭaṃ surāsuraiḥ //
                   <span class="ref">ViP_1,9.88</span></p>
               
               
               <p id="ViP_1,9.89">
                  tejasā nāgarājānaṃ tathāpyāyitavān hariḥ <br />
                  anyena tejasā devān upabṛṃhitavān vibhuḥ //
                   <span class="ref">ViP_1,9.89</span></p>
               
               
               <p id="ViP_1,9.90">
                  mathyamāne tatas tasmin kṣīrābdhau devadānavaiḥ <br />
                  havirdhāmābhavat pūrvaṃ surabhiḥ surapūjitā //
                   <span class="ref">ViP_1,9.90</span></p>
               
               
               <p id="ViP_1,9.91">
                  jagmur mudaṃ tato devā dānavāś ca mahāmune <br />
                  vyākṣiptacetasaś caiva babhūvuḥ stimitekṣaṇāḥ //
                   <span class="ref">ViP_1,9.91</span></p>
               
               
               <p id="ViP_1,9.92">
                  kim etad iti siddhānāṃ divi cintayatāṃ tataḥ <br />
                  babhūva vāruṇī devī madāghūrṇitalocanā //
                   <span class="ref">ViP_1,9.92</span></p>
               
               
               <p id="ViP_1,9.93">
                  kṛtāvartāt tatas tasmāt kṣīrodād vāsayañ jagat <br />
                  gandhena pārijāto 'bhūd devastrīnandanas taruḥ //
                   <span class="ref">ViP_1,9.93</span></p>
               
               
               <p id="ViP_1,9.94">
                  rūpaudāryaguṇopetas tataś cāpsarasāṃ gaṇaḥ <br />
                  kṣīrodadheḥ samutpanno maitreya paramādbhutaḥ //
                   <span class="ref">ViP_1,9.94</span></p>
               
               
               <p id="ViP_1,9.95">
                  tataḥ śītāṃśur abhavaj jagṛhe taṃ maheśvaraḥ <br />
                  jagṛhuś ca viṣaṃ nāgāḥ kṣīrodābdhisamutthitam //
                   <span class="ref">ViP_1,9.95</span></p>
               
               
               <p id="ViP_1,9.96">
                  tato dhanvantarir devaḥ śvetāmbaradharaḥ svayam <br />
                  bibhratkamaṇḍaluṃ pūrṇam amṛtasya samutthitaḥ //
                   <span class="ref">ViP_1,9.96</span></p>
               
               
               <p id="ViP_1,9.97">
                  tataḥ svasthamanaskās te sarve daiteyadānavāḥ <br />
                  babhūvur muditāḥ sadyo maitreya munibhiḥ saha //
                   <span class="ref">ViP_1,9.97</span></p>
               
               
               <p id="ViP_1,9.98">
                  tataḥ sphuratkāntimatī vikāsikamale sthitā <br />
                  śrīr devī payasas tasmād utthitā dhṛtapaṅkajā //
                   <span class="ref">ViP_1,9.98</span></p>
               
               
               <p id="ViP_1,9.99">
                  tāṃ tuṣṭuvur mudā yuktāḥ śrīsūktena maharṣayaḥ //
                   <span class="ref">ViP_1,9.99</span></p>
               
               
               <p id="ViP_1,9.100">
                  viśvāvasumukhās tasyā gandharvāḥ purato jaguḥ <br />
                  ghṛtācīpramukhā brahman nanṛtuś cāpsarogaṇāḥ //
                   <span class="ref">ViP_1,9.100</span></p>
               
               
               <p id="ViP_1,9.101">
                  gaṅgādyāḥ saritas toyaiḥ snānārtham upatasthire <br />
                  diggajā hemapātrastham ādāya vimalaṃ jalam <br />
                  snāpayāṃ cakrire devīṃ sarvalokamaheśvarīm //
                   <span class="ref">ViP_1,9.101</span></p>
               
               
               <p id="ViP_1,9.102">
                  kṣīrodo rūpadhṛk tasyai mālām amlānapaṅkajām <br />
                  dadau vibhūṣaṇāny aṅge viśvakarmā cakāra ha //
                   <span class="ref">ViP_1,9.102</span></p>
               
               
               <p id="ViP_1,9.103">
                  divyamālyāmbaradharā snātā bhūṣaṇabhūṣitā <br />
                  paśyatāṃ sarvadevānāṃ yayau vakṣaḥsthalaṃ hareḥ //
                   <span class="ref">ViP_1,9.103</span></p>
               
               
               <p id="ViP_1,9.104">
                  tato 'valokitā devā harivakṣaḥsthalasthayā <br />
                  lakṣmyā maitreya sahasā parāṃ nirvṛtim āgatāḥ //
                   <span class="ref">ViP_1,9.104</span></p>
               
               
               <p id="ViP_1,9.105">
                  udvegaṃ paramaṃ jagmur daityā viṣṇuparāṅmukhāḥ <br />
                  tyaktā lakṣmyā mahābhāga vipracittipurogamāḥ //
                   <span class="ref">ViP_1,9.105</span></p>
               
               
               <p id="ViP_1,9.106">
                  tatas te jagṛhur daityā dhanvantarikare sthitam <br />
                  kamaṇḍaluṃ mahāvīryā yatrāste tad dvijāmṛtam //
                   <span class="ref">ViP_1,9.106</span></p>
               
               
               <p id="ViP_1,9.107">
                  māyayā mohayitvā tān viṣṇuḥ strīrūpam āsthitaḥ <br />
                  dānavebhyas tad ādāya devebhyaḥ pradadau vibhuḥ //
                   <span class="ref">ViP_1,9.107</span></p>
               
               
               <p id="ViP_1,9.108">
                  tataḥ papuḥ suragaṇāḥ śakrādyās tat tadāmṛtam <br />
                  udyatāyudhanistriṃśā daityās tāṃś ca samabhyayuḥ //
                   <span class="ref">ViP_1,9.108</span></p>
               
               
               <p id="ViP_1,9.109">
                  pīte 'mṛte ca balibhir devair daityacamūs tadā <br />
                  vadhyamānā diśo bheje pātālaṃ ca viveśa vai //
                   <span class="ref">ViP_1,9.109</span></p>
               
               
               <p id="ViP_1,9.110">
                  tato devā mudā yuktāḥ śaṅkhacakragadādharam <br />
                  praṇipatya yathāpūrvam aśāsaṃs tat triviṣṭapam //
                   <span class="ref">ViP_1,9.110</span></p>
               
               <span class="note">D6 ins.:</span>
               
               
               <p id="ViP_1,9.110*28:1">
                  devadeve gate tasmin vāsudeveśvaraṃ harim //
                   <span class="ref">ViP_1,9.110*28:1</span></p>
               
               
               <p id="ViP_1,9.110*28:2">
                  tuṣṭuvuḥ puṇḍarīkākṣam antardhānagataṃ harim //
                   <span class="ref">ViP_1,9.110*28:2</span></p>
               
               
               <p id="ViP_1,9.111">
                  tataḥ prasannabhāḥ sūryaḥ prayayau svena vartmanā <br />
                  jyotīṃṣi ca yathāmārgaṃ prayayur munisattama //
                   <span class="ref">ViP_1,9.111</span></p>
               
               
               <p id="ViP_1,9.112">
                  jajvāla bhagavāṃś coccaiś cārudīptir vibhāvasuḥ <br />
                  dharme ca sarvabhūtānāṃ tadā matir ajāyata //
                   <span class="ref">ViP_1,9.112</span></p>
               
               
               <p id="ViP_1,9.113">
                  śriyā juṣṭaṃ ca trailokyaṃ babhūva dvijasattama <br />
                  śakraś ca tridaśaśreṣṭhaḥ punaḥ śrīmān ajāyata //
                   <span class="ref">ViP_1,9.113</span></p>
               
               
               <p id="ViP_1,9.114">
                  siṃhāsanagataḥ śakraḥ saṃprāpya tridivaṃ punaḥ <br />
                  devarājye sthito devīṃ tuṣṭāvābjakarāṃ tataḥ //
                   <span class="ref">ViP_1,9.114</span></p>
               
               <span class="note">D7 ins.:</span>
               
               
               <p id="ViP_1,9.114*29:1">
                  durvāsaśāpapātena punar mā bhūd iyaṃ hare //
                   <span class="ref">ViP_1,9.114*29:1</span></p>
               
               
               <p id="ViP_1,9.114*29:2">
                  tathyeti cābhiprāyeṇas tuṣṭāva śriyamānataḥ //
                   <span class="ref">ViP_1,9.114*29:2</span></p>
               
               indra uvāca:
               
               <p id="ViP_1,9.115">
                  namasye sarvalokānāṃ jananīm abjasaṃbhavām <br />
                  śriyam unnidrapadmākṣīṃ viṣṇuvakṣaḥsthalasthitām //
                   <span class="ref">ViP_1,9.115</span></p>
               
               <span class="note">B2,D3,5,T1,2,G3,M0,ed. Veṅk. ins.:</span>
               
               
               <p id="ViP_1,9.115*30:1">
                  padmālayāṃ padmakarāṃ padmapatranibhekṣaṇām //
                   <span class="ref">ViP_1,9.115*30:1</span></p>
               
               
               <p id="ViP_1,9.115*30:2">
                  vande padmamukhāṃ devīṃ padmanābhapriyām aham //
                   <span class="ref">ViP_1,9.115*30:2</span></p>
               
               
               <p id="ViP_1,9.116">
                  tvaṃ siddhis tvaṃ svadhā svāhā sudhā tvaṃ lokapāvanī <br />
                  saṃdhyā rātriḥ prabhā bhūtir medhā śraddhā sarasvatī //
                   <span class="ref">ViP_1,9.116</span></p>
               
               
               <p id="ViP_1,9.117">
                  yajñavidyā mahāvidyā guhyavidyā ca śobhane <br />
                  ātmavidyā ca devi tvaṃ vimuktiphaladāyinī //
                   <span class="ref">ViP_1,9.117</span></p>
               
               
               <p id="ViP_1,9.118">
                  ānvīkṣikī trayī vārtā daṇḍanītis tvam eva ca <br />
                  saumyāsaumyair jagad rūpais tvayaitad devi pūritam //
                   <span class="ref">ViP_1,9.118</span></p>
               
               
               <p id="ViP_1,9.119">
                  kā tv anyā tvām ṛte devi sarvayajñamayaṃ vapuḥ <br />
                  adhyāste devadevasya yogicintyaṃ gadābhṛtaḥ //
                   <span class="ref">ViP_1,9.119</span></p>
               
               
               <p id="ViP_1,9.120">
                  tvayā devi parityaktaṃ sakalaṃ bhuvanatrayam <br />
                  vinaṣṭaprāyam abhavat tvayedānīṃ samedhitam //
                   <span class="ref">ViP_1,9.120</span></p>
               
               
               <p id="ViP_1,9.121">
                  dārāḥ putrās tathāgāraṃ suhṛddhānyadhanādikam <br />
                  bhavaty etan mahābhāge nityaṃ tvadvīkṣaṇān nṛṇām //
                   <span class="ref">ViP_1,9.121</span></p>
               
               
               <p id="ViP_1,9.122">
                  śarīrārogyam aiśvaryam aripakṣakṣayaḥ sukham <br />
                  devi tvaddṛṣṭidṛṣṭānāṃ puruṣāṇāṃ na durlabham //
                   <span class="ref">ViP_1,9.122</span></p>
               
               
               <p id="ViP_1,9.123">
                  tvaṃ mātā sarvabhūtānāṃ devadevo hariḥ pitā <br />
                  tvayaitad viṣṇunā cāmba jagad vyāptaṃ carācaram //
                   <span class="ref">ViP_1,9.123</span></p>
               
               
               <p id="ViP_1,9.124">
                  mā naḥ kośaṃ tathā goṣṭhaṃ mā gṛhaṃ mā paricchadam <br />
                  mā śarīraṃ kalatraṃ ca tyajethāḥ sarvapāvani //
                   <span class="ref">ViP_1,9.124</span></p>
               
               
               <p id="ViP_1,9.125">
                  mā putrān mā suhṛdvargān mā paśūn mā vibhūṣaṇam <br />
                  tyajethā mama devasya viṣṇor vakṣaḥsthalālaye //
                   <span class="ref">ViP_1,9.125</span></p>
               
               
               <p id="ViP_1,9.126">
                  sattvena satyaśaucābhyāṃ tathā śīlādibhir guṇaiḥ <br />
                  tyajyante te narāḥ sadyaḥ saṃtyaktā ye tvayāmale //
                   <span class="ref">ViP_1,9.126</span></p>
               
               
               <p id="ViP_1,9.127">
                  tvayāvalokitāḥ sadyaḥ śīlādyair akhilair guṇaiḥ <br />
                  kulaiśvaryaiś ca yujyante puruṣā nirguṇā api //
                   <span class="ref">ViP_1,9.127</span></p>
               
               
               <p id="ViP_1,9.128">
                  sa ślāghyaḥ sa guṇī dhanyaḥ sa kulīnaḥ sa buddhimān <br />
                  sa śūraḥ sa ca vikrānto yas tvayā devi vīkṣitaḥ //
                   <span class="ref">ViP_1,9.128</span></p>
               
               
               <p id="ViP_1,9.129">
                  sadyo vaiguṇyam āyānti śīlādyāḥ sakalā guṇāḥ <br />
                  parāṅmukhī jagaddhātrī yasya tvaṃ viṣṇuvallabhe //
                   <span class="ref">ViP_1,9.129</span></p>
               
               
               <p id="ViP_1,9.130">
                  na te varṇayituṃ śaktā guṇāñ jihvāpi vedhasaḥ <br />
                  prasīda devi padmākṣi māsmāṃs tyākṣīḥ kadācana //
                   <span class="ref">ViP_1,9.130</span></p>
               
               parāśara uvāca:
               
               <p id="ViP_1,9.131">
                  evaṃ śrīḥ saṃstutā samyak prāha hṛṣṭā śatakratum <br />
                  śṛṇvatāṃ sarvadevānāṃ sarvabhūtasthitā dvija //
                   <span class="ref">ViP_1,9.131</span></p>
               
               śrīr uvāca:
               
               <p id="ViP_1,9.132">
                  parituṣṭāsmi deveśa stotreṇānena te hare <br />
                  varaṃ vṛṇīṣva yas tv iṣṭo varadāhaṃ tavāgatā //
                   <span class="ref">ViP_1,9.132</span></p>
               
               indra uvāca:
               
               <p id="ViP_1,9.133">
                  varadā yadi me devi varārho yadi cāpy aham <br />
                  trailokyaṃ na tvayā tyājyam eṣa me 'stu varaḥ paraḥ //
                   <span class="ref">ViP_1,9.133</span></p>
               
               
               <p id="ViP_1,9.134">
                  stotreṇa yas tathaitena tvāṃ stoṣyaty abdhisaṃbhave <br />
                  sa tvayā na parityājyo dvitīyo 'stu varo mama //
                   <span class="ref">ViP_1,9.134</span></p>
               
               śrīr uvāca:
               
               <p id="ViP_1,9.135">
                  trailokyaṃ tridaśaśreṣṭha na saṃtyakṣyāmi vāsava <br />
                  datto varo mayāyaṃ te stotrārādhanatuṣṭayā //
                   <span class="ref">ViP_1,9.135</span></p>
               
               
               <p id="ViP_1,9.136">
                  yaś ca sāyaṃ tathā prātaḥ stotreṇānena mānavaḥ <br />
                  māṃ stoṣyati na tasyāhaṃ bhaviṣyāmi parāṅmukhī //
                   <span class="ref">ViP_1,9.136</span></p>
               
               parāśara uvāca:
               
               <p id="ViP_1,9.137">
                  evaṃ dadau varau devī devarājāya vai purā <br />
                  maitreya śrīr mahābhāgā stotrārādhanatoṣitā //
                   <span class="ref">ViP_1,9.137</span></p>
               
               
               <p id="ViP_1,9.138">
                  bhṛgoḥ khyātyāṃ samutpannā śrīḥ pūrvam udadheḥ punaḥ <br />
                  devadānavayatnena prasūtāmṛtamanthane //
                   <span class="ref">ViP_1,9.138</span></p>
               
               
               <p id="ViP_1,9.139">
                  evaṃ yadā jagatsvāmī devadevo janārdanaḥ <br />
                  avatāraṃ karoty eṣā tadā śrīs tatsahāyinī //
                   <span class="ref">ViP_1,9.139</span></p>
               
               
               <p id="ViP_1,9.140">
                  punaś ca padmā saṃbhūtā ādityo 'bhūd yadā hariḥ <br />
                  yadā tu bhārgavo rāmas tadābhūd dharaṇī tv iyam //
                   <span class="ref">ViP_1,9.140</span></p>
               
               
               <p id="ViP_1,9.141">
                  rāghavatve 'bhavat sītā rukmiṇī kṛṣṇajanmani <br />
                  anyeṣu cāvatāreṣu viṣṇor eṣā sahāyinī //
                   <span class="ref">ViP_1,9.141</span></p>
               
               
               <p id="ViP_1,9.142">
                  devatve devadeheyaṃ manuṣyatve ca mānuṣī <br />
                  viṣṇor dehānurūpāṃ vai karoty eṣātmanas tanum //
                   <span class="ref">ViP_1,9.142</span></p>
               
               
               <p id="ViP_1,9.143">
                  yaś caitac chṛṇuyāj janma lakṣmyā yaś ca paṭhen naraḥ <br />
                  śriyo na vicyutis tasya gṛhe yāvat kulatrayam //
                   <span class="ref">ViP_1,9.143</span></p>
               
               
               <p id="ViP_1,9.144">
                  paṭhyate yeṣu caiveyaṃ gṛheṣu śrīstutir mune <br />
                  alakṣmīḥ kalahādhārā na teṣv āste kadācana //
                   <span class="ref">ViP_1,9.144</span></p>
               
               
               <p id="ViP_1,9.145">
                  etat te kathitaṃ brahman yan māṃ tvaṃ paripṛcchasi <br />
                  kṣīrābdhau śrīr yathā jātā pūrvaṃ bhṛgusutā satī //
                   <span class="ref">ViP_1,9.145</span></p>
               
               
               <p id="ViP_1,9.146">
                  iti sakalavibhūtyavāptihetuḥ stutir iyam indramukhodgatā hi lakṣmyāḥ <br />
                  anudinam iha paṭhyate nṛbhir yair vasati na teṣu kadācid apy alakṣmīḥ //
                   <span class="ref">ViP_1,9.146</span></p>
               
               
               <p>[[iti śrīviṣṇupurāṇe prathame 'ṃśe navamo 'dhyāyaḥ ]]</p>
               
               </div>
            
            <div id="d1e11341">
               maitreya uvāca:
               
               <p id="ViP_1,10.1">
                  kathitaṃ me tvayā sarvaṃ yat pṛṣṭo 'si mahāmune <br />
                  bhṛgusargāt prabhṛty eṣa sargo me kathyatāṃ punaḥ //
                   <span class="ref">ViP_1,10.1</span></p>
               
               parāśara uvāca:
               
               <p id="ViP_1,10.2">
                  bhṛgoḥ khyātyāṃ samutpannā lakṣmīr viṣṇuparigrahaḥ <br />
                  tathā dhātṛvidhātārau khyātyāṃ jātau sutau bhṛgoḥ //
                   <span class="ref">ViP_1,10.2</span></p>
               
               
               <p id="ViP_1,10.3">
                  āyatir niyatiś caiva meroḥ kanye mahātmanaḥ <br />
                  dhātṛvidhātros te bhārye tayor jātau sutāv ubhau //
                   <span class="ref">ViP_1,10.3</span></p>
               
               
               <p id="ViP_1,10.4">
                  prāṇaś caiva mṛkaṇḍuś ca mārkaṇḍeyo mṛkaṇḍutaḥ <br />
                  tato vedaśirā jajñe prāṇasyāpi sutaṃ śṛṇu //
                   <span class="ref">ViP_1,10.4</span></p>
               
               
               <p id="ViP_1,10.5">
                  prāṇasya dyutimān putro rājavāṃś ca tato 'bhavat <br />
                  tato vaṃśo mahābhāga vistāraṃ bhārgavo gataḥ //
                   <span class="ref">ViP_1,10.5</span></p>
               
               
               <p id="ViP_1,10.6">
                  patnī marīceḥ saṃbhūtiḥ paurṇamāsam asūyata <br />
                  virajāḥ parvataś caiva tasya putrau mahātmanaḥ //
                   <span class="ref">ViP_1,10.6</span></p>
               
               
               <p id="ViP_1,10.7">
                  vaṃśasaṃkīrtane putrān vadiṣye 'haṃ tato dvija <br />
                  smṛtiś cāṅgirasaḥ patnī prasūtā kanyakās tathā <br />
                  sinīvālī kuhūś caiva rākā cānumatī tathā //
                   <span class="ref">ViP_1,10.7</span></p>
               
               
               <p id="ViP_1,10.8">
                  anasūyā tathaivātrer jajñe putrān akalmaṣān <br />
                  somaṃ durvāsasaṃ caiva dattātreyaṃ ca yoginam //
                   <span class="ref">ViP_1,10.8</span></p>
               
               
               <p id="ViP_1,10.9">
                  prītyāṃ pulastyabhāryāyāṃ dattolis tatsuto 'bhavat <br />
                  pūrvajanmani so 'gastyaḥ smṛtaḥ svāyaṃbhuve 'ntare //
                   <span class="ref">ViP_1,10.9</span></p>
               
               
               <p id="ViP_1,10.10">
                  kardamaś cārvarīvāṃś ca sahiṣṇuś ca sutatrayam <br />
                  kṣamā tu suṣuve bhāryā pulahasya prajāpateḥ //
                   <span class="ref">ViP_1,10.10</span></p>
               
               
               <p id="ViP_1,10.11">
                  kratoś ca sannatir bhāryā vālakhilyān asūyata <br />
                  ṣaṣṭis tāni sahasrāṇi ṛṣīṇām ūrdhvaretasām <br />
                  aṅguṣṭhaparvamātrāṇāṃ jvaladbhāskaratejasām //
                   <span class="ref">ViP_1,10.11</span></p>
               
               
               <p id="ViP_1,10.12">
                  ūrjāyāṃ ca vasiṣṭhasya saptājāyanta vai sutāḥ //
                   <span class="ref">ViP_1,10.12</span></p>
               
               
               <p id="ViP_1,10.13">
                  rajo gotrordhvabāhuś ca savanaś cānaghas tathā <br />
                  sutapāḥ śukra ity ete sarve saptarṣayo 'malāḥ //
                   <span class="ref">ViP_1,10.13</span></p>
               
               
               <p id="ViP_1,10.14">
                  yo 'sāv agnir abhimānī brahmaṇas tanayo 'grajaḥ <br />
                  tasmāt svāhā sutāṃl lebhe trīn udāraujaso dvija //
                   <span class="ref">ViP_1,10.14</span></p>
               
               
               <p id="ViP_1,10.15">
                  pāvakaṃ pavamānaṃ ca śuciṃ cāpi jalāśinam //
                   <span class="ref">ViP_1,10.15</span></p>
               
               
               <p id="ViP_1,10.16">
                  teṣāṃ tu saṃtatāv anye catvāriṃśac ca pañca ca <br />
                  kathyante vahnayaś caite pitā putratrayaṃ ca yat //
                   <span class="ref">ViP_1,10.16</span></p>
               
               
               <p id="ViP_1,10.17">
                  evam ekonapañcāśad vahnayaḥ parikīrtitāḥ //
                   <span class="ref">ViP_1,10.17</span></p>
               
               
               <p id="ViP_1,10.18">
                  pitaro brahmaṇā sṛṣṭā vyākhyātā ye mayā tava <br />
                  agniṣvāttā barhiṣado 'nagnayaḥ sāgnayaś ca ye //
                   <span class="ref">ViP_1,10.18</span></p>
               
               
               <p id="ViP_1,10.19">
                  tebhyaḥ svadhā sute jajñe menāṃ vai dhāriṇīṃ tathā <br />
                  te ubhe brahmavādinyau yoginyau cāpy ubhe dvija //
                   <span class="ref">ViP_1,10.19</span></p>
               
               
               <p id="ViP_1,10.20">
                  uttamajñānasaṃpanne sarvaiḥ samuditair guṇaiḥ //
                   <span class="ref">ViP_1,10.20</span></p>
               
               
               <p id="ViP_1,10.21">
                  ity eṣā dakṣakanyānāṃ kathitāpatyasaṃtatiḥ <br />
                  śraddhāvān saṃsmarann etām anapatyo na jāyate //
                   <span class="ref">ViP_1,10.21</span></p>
               
               
               <p>[[iti śrīviṣṇupurāṇe prathame 'ṃśe daśamo 'dhyāyaḥ ]]</p>
               
               </div>
            
            <div id="d1e11737">
               parāśara uvāca:
               
               <p id="ViP_1,11.1">
                  priyavratottānapādau manoḥ svāyambhuvasya tu <br />
                  dvau putrau sumahāvīryau dharmajñau kathitau tava //
                   <span class="ref">ViP_1,11.1</span></p>
               
               
               <p id="ViP_1,11.2">
                  tayor uttānapādasya surucyām uttamaḥ sutaḥ <br />
                  abhīṣṭāyām abhūd brahman pitur atyantavallabhaḥ //
                   <span class="ref">ViP_1,11.2</span></p>
               
               
               <p id="ViP_1,11.3">
                  sunītir nāma yā rājñas tasyābhūn mahiṣī dvija <br />
                  sa nātiprītimāṃs tasyāṃ tasyāś cābhūd dhruvaḥ sutaḥ //
                   <span class="ref">ViP_1,11.3</span></p>
               
               
               <p id="ViP_1,11.4">
                  rājāsanasthitasyāṅkaṃ pitur bhrātaram āśritam <br />
                  dṛṣṭvottamaṃ dhruvaś cakre tam āroḍhuṃ manoratham //
                   <span class="ref">ViP_1,11.4</span></p>
               
               
               <p id="ViP_1,11.5">
                  pratyakṣaṃ bhūpatis tasyāḥ surucyā nābhyanandata <br />
                  praṇayenāgataṃ putram utsaṅgārohaṇotsukam //
                   <span class="ref">ViP_1,11.5</span></p>
               
               
               <p id="ViP_1,11.6">
                  sapatnī tanayaṃ dṛṣṭvā tam aṅkārohaṇotsukam <br />
                  svaputraṃ ca tathārūḍhaṃ surucir vākyam abravīt //
                   <span class="ref">ViP_1,11.6</span></p>
               
               
               <p id="ViP_1,11.7">
                  kriyate kiṃ vṛthā vatsa mahān eṣa manorathaḥ <br />
                  anyastrīgarbhajātena asaṃbhūya mamodare <br />
                  uttamottamam aprāpyam aviveko 'bhivāñchasi //
                   <span class="ref">ViP_1,11.7</span></p>
               
               
               <p id="ViP_1,11.8">
                  satyaṃ sutas tvam apy asya kintu na tvaṃ mayā dhṛtaḥ //
                   <span class="ref">ViP_1,11.8</span></p>
               
               
               <p id="ViP_1,11.9">
                  etad rājāsanaṃ sarvabhūbhṛtsaṃśrayaketanam <br />
                  yogyaṃ mamaiva putrasya kim ātmā kliśyate tvayā //
                   <span class="ref">ViP_1,11.9</span></p>
               
               
               <p id="ViP_1,11.10">
                  uccair manorathas te 'yaṃ matputrasyeva kiṃ vṛthā <br />
                  sunītyām ātmano janma kiṃ tvayā nāvagamyate //
                   <span class="ref">ViP_1,11.10</span></p>
               
               parāśara uvāca:
               
               <p id="ViP_1,11.11">
                  utsṛjya pitaraṃ bālas tac chrutvā mātṛbhāṣitam <br />
                  jagāma kupito mātur nijāyā dvija mandiram //
                   <span class="ref">ViP_1,11.11</span></p>
               
               
               <p id="ViP_1,11.12">
                  taṃ dṛṣṭvā kupitaṃ putram īṣatprasphuritādharam <br />
                  sunītir aṅkam āropya maitreyaitad abhāṣata //
                   <span class="ref">ViP_1,11.12</span></p>
               
               sunītir uvāca:
               
               <p id="ViP_1,11.13">
                  vatsa kaḥ kopahetus te kaś ca tvāṃ nābhinandati <br />
                  ko 'vajānāti pitaraṃ tava yas te 'parādhyati //
                   <span class="ref">ViP_1,11.13</span></p>
               
               parāśara uvāca:
               
               <p id="ViP_1,11.14">
                  ity uktaḥ sakalaṃ mātre kathayām āsa tad yathā <br />
                  suruciḥ prāha bhūpālapratyakṣam atigarvitā //
                   <span class="ref">ViP_1,11.14</span></p>
               
               
               <p id="ViP_1,11.15">
                  niḥśvasya seti kathite tasmin putreṇa durmanāḥ <br />
                  śvāsakṣāmekṣaṇā dīnā sunītir vākyam abravīt //
                   <span class="ref">ViP_1,11.15</span></p>
               
               sunītir uvāca:
               
               <p id="ViP_1,11.16">
                  suruciḥ satyam āhedaṃ svalpabhāgyo 'si putraka <br />
                  na hi puṇyavatāṃ vatsa sapatnair evam ucyate //
                   <span class="ref">ViP_1,11.16</span></p>
               
               
               <p id="ViP_1,11.17">
                  nodvegas tāta kartavyaḥ kṛtaṃ yad bhavatā purā <br />
                  tat ko 'pahartuṃ śaknoti dātuṃ kaś cākṛtaṃ tvayā //
                   <span class="ref">ViP_1,11.17</span></p>
               
               <span class="note">M0,ed. Veṅk. ins.:</span>
               
               
               <p id="ViP_1,11.17*31">
                  tat tvayā nātra kartavyaṃ duḥkhaṃ tadvākyasaṃbhavam //
                   <span class="ref">ViP_1,11.17*31</span></p>
               
               
               <p id="ViP_1,11.18">
                  rājāsanaṃ tathā chatraṃ varāśvā varavāraṇāḥ <br />
                  yasya puṇyāni tasyaiva matvaitac chāmya putraka //
                   <span class="ref">ViP_1,11.18</span></p>
               
               
               <p id="ViP_1,11.19">
                  anyajanmakṛtaiḥ puṇyaiḥ surucyāṃ surucir nṛpaḥ <br />
                  bhāryeti procyate cānyā madvidhā puṇyavarjitā //
                   <span class="ref">ViP_1,11.19</span></p>
               
               
               <p id="ViP_1,11.20">
                  puṇyopacayasaṃpannas tasyāḥ putras tathottamaḥ <br />
                  mama putras tathā jātaḥ svalpapuṇyo dhruvo bhavān //
                   <span class="ref">ViP_1,11.20</span></p>
               
               
               <p id="ViP_1,11.21">
                  tathāpi duḥkhaṃ na bhavān kartum arhati putraka <br />
                  yasya yāvat sa tenaiva svena tuṣyati buddhimān //
                   <span class="ref">ViP_1,11.21</span></p>
               
               
               <p id="ViP_1,11.22">
                  yadi ced duḥkham atyarthaṃ surucyā vacanāt tava <br />
                  tat puṇyopacaye yatnaṃ kuru sarvaphalaprade //
                   <span class="ref">ViP_1,11.22</span></p>
               
               
               <p id="ViP_1,11.23">
                  suśīlo bhava dharmātmā maitraḥ prāṇihite rataḥ <br />
                  nimnaṃ yathāpaḥ pravaṇāḥ pātram āyānti saṃpadaḥ //
                   <span class="ref">ViP_1,11.23</span></p>
               
               dhruva uvāca:
               
               <p id="ViP_1,11.24">
                  amba yat tvam idaṃ prāha praśamāya vaco mama <br />
                  naitad durvacasā bhinne hṛdaye mama tiṣṭhati //
                   <span class="ref">ViP_1,11.24</span></p>
               
               
               <p id="ViP_1,11.25">
                  so 'haṃ tathā yatiṣyāmi yathā sarvottamottamam <br />
                  sthānaṃ prāpsyāmy aśeṣāṇāṃ jagatām abhipūjitam //
                   <span class="ref">ViP_1,11.25</span></p>
               
               
               <p id="ViP_1,11.26">
                  surucir dayitā rājñas tasyā jāto 'smi nodarāt <br />
                  prabhāvaṃ paśya me 'mba tvaṃ dhṛtasyāpi tavodare //
                   <span class="ref">ViP_1,11.26</span></p>
               
               
               <p id="ViP_1,11.27">
                  uttamaḥ sa mama bhrātā yo garbheṇa dhṛtas tayā <br />
                  sa rājāsanam āpnotu pitrā dattaṃ tathāstu tat //
                   <span class="ref">ViP_1,11.27</span></p>
               
               
               <p id="ViP_1,11.28">
                  nānyadattam abhīpsyāmi sthānam amba svakarmaṇā <br />
                  icchāmi tad ahaṃ sthānaṃ yan na prāpa pitā mama //
                   <span class="ref">ViP_1,11.28</span></p>
               
               parāśara uvāca:
               
               <p id="ViP_1,11.29">
                  nirjagāma gṛhān mātur ity uktvā mātaraṃ dhruvaḥ <br />
                  purāc ca nirgamya tatas tadbāhyopavanaṃ yayau //
                   <span class="ref">ViP_1,11.29</span></p>
               
               
               <p id="ViP_1,11.30">
                  sa dadarśa munīṃs tatra sapta pūrvāgatān dhruvaḥ <br />
                  kṛṣṇājinottarīyeṣu viṣṭareṣu samāsthitān //
                   <span class="ref">ViP_1,11.30</span></p>
               
               
               <p id="ViP_1,11.31">
                  sa rājaputras tān sarvān praṇipatyābhyabhāṣata <br />
                  praśrayāvanataḥ samyag abhivādanapūrvakam //
                   <span class="ref">ViP_1,11.31</span></p>
               
               dhruva uvāca:
               
               <p id="ViP_1,11.32">
                  uttānapādatanayaṃ māṃ nibodhata sattamāḥ <br />
                  jātaṃ sunītyāṃ nirvedād yuṣmākaṃ prāptam antikam //
                   <span class="ref">ViP_1,11.32</span></p>
               
               ṛṣaya ūcuḥ:
               
               <p id="ViP_1,11.33">
                  catuḥpañcābdasaṃbhūto bālas tvaṃ nṛpanandana <br />
                  nirvedakāraṇaṃ kiṃcit tava nādyāpi vidyate //
                   <span class="ref">ViP_1,11.33</span></p>
               
               
               <p id="ViP_1,11.34">
                  na cintyaṃ bhavataḥ kiṃcid dhriyate bhūpatiḥ pitā <br />
                  na caiveṣṭaviyogādi tava paśyāma bālaka //
                   <span class="ref">ViP_1,11.34</span></p>
               
               
               <p id="ViP_1,11.35">
                  śarīre na ca te vyādhir asmābhir upalakṣyate <br />
                  nirvedaḥ kiṃnimittas te kathyatāṃ yadi vidyate //
                   <span class="ref">ViP_1,11.35</span></p>
               
               parāśara uvāca:
               
               <p id="ViP_1,11.36">
                  tataḥ sa kathayām āsa surucyā yad udāhṛtam <br />
                  tan niśamya tataḥ procur munayas te parasparam //
                   <span class="ref">ViP_1,11.36</span></p>
               
               
               <p id="ViP_1,11.37">
                  aho kṣātraṃ paraṃ tejo bālasyāpi yad akṣamā <br />
                  sapatnyā mātur uktasya hṛdayān nāpasarpati //
                   <span class="ref">ViP_1,11.37</span></p>
               
               
               <p id="ViP_1,11.38">
                  bho bhoḥ kṣatriyadāyāda nirvedād yat tvayādhunā <br />
                  kartuṃ vyavasitaṃ tan naḥ kathyatāṃ yadi rocate //
                   <span class="ref">ViP_1,11.38</span></p>
               
               
               <p id="ViP_1,11.39">
                  yac ca kāryaṃ tavāsmābhiḥ sāhāyyam amitadyute <br />
                  tad ucyatāṃ vivakṣus tvam asmābhir upalakṣyase //
                   <span class="ref">ViP_1,11.39</span></p>
               
               dhruva uvāca:
               
               <p id="ViP_1,11.40">
                  nāham artham abhīpsāmi na rājyaṃ dvijasattamāḥ <br />
                  tat sthānam ekam icchāmi bhuktaṃ nānyena yat purā //
                   <span class="ref">ViP_1,11.40</span></p>
               
               
               <p id="ViP_1,11.41">
                  etan me kriyatāṃ samyak kathyatāṃ prāpyate yathā <br />
                  sthānam agryaṃ samastebhyaḥ sthānebhyo munisattamāḥ //
                   <span class="ref">ViP_1,11.41</span></p>
               
               marīcir uvāca:
               
               <p id="ViP_1,11.42">
                  anārādhitagovindair naraiḥ sthānaṃ nṛpātmaja <br />
                  na hi saṃprāpyate śreṣṭhaṃ tasmād ārādhayācyutam //
                   <span class="ref">ViP_1,11.42</span></p>
               
               atrir uvāca:
               
               <p id="ViP_1,11.43">
                  paraḥ parāṇāṃ puruṣo yasya tuṣṭo janārdanaḥ <br />
                  sa prāpnoty akṣayaṃ sthānam etat satyaṃ mayoditam //
                   <span class="ref">ViP_1,11.43</span></p>
               
               aṅgirā uvāca:
               
               <p id="ViP_1,11.44">
                  yasyāntaḥ sarvam evedam acyutasyāvyayātmanaḥ <br />
                  tam ārādhaya govindaṃ sthānam agryaṃ yadīcchasi //
                   <span class="ref">ViP_1,11.44</span></p>
               
               pulastya uvāca:
               
               <p id="ViP_1,11.45">
                  paraṃ brahma paraṃ dhāma yo 'sau brahma tathā param <br />
                  tam ārādhya hariṃ yāti muktim apy atidurlabhām //
                   <span class="ref">ViP_1,11.45</span></p>
               
               kratur uvāca:
               
               <p id="ViP_1,11.46">
                  yo yajñapuruṣo yajñe yoge yaḥ paramaḥ pumān <br />
                  tasmiṃs tuṣṭe yad aprāpyaṃ kiṃ tad asti janārdane //
                   <span class="ref">ViP_1,11.46</span></p>
               
               pulaha uvāca:
               
               <p id="ViP_1,11.47">
                  aindram indraḥ paraṃ sthānaṃ yam ārādhya jagatpatim <br />
                  prāpa yajñapatiṃ viṣṇuṃ tam ārādhaya suvrata //
                   <span class="ref">ViP_1,11.47</span></p>
               
               vasiṣṭha uvāca:
               
               <p id="ViP_1,11.48">
                  prāpnoṣy ārādhite viṣṇau manasā yad yad icchasi <br />
                  trailokyāntargataṃ sthānaṃ kim u vatsottamottamam //
                   <span class="ref">ViP_1,11.48</span></p>
               
               <span class="note">G2,3 ins.:</span>
               
               
               <p id="ViP_1,11.48*32:1">
                  kṛṣṇārādhanam evaikaṃ puṃsaḥ sarvaphalapradam //
                   <span class="ref">ViP_1,11.48*32:1</span></p>
               
               
               <p id="ViP_1,11.48*32:2">
                  sarvair apy evam evoktaṃ tad upāyam abṛhat sate //
                   <span class="ref">ViP_1,11.48*32:2</span></p>
               
               dhruva uvāca:
               
               <p id="ViP_1,11.49">
                  ārādhyaḥ kathito devo bhavadbhiḥ praṇatasya me <br />
                  mayā tatparitoṣāya yaj japtavyaṃ tad ucyatām //
                   <span class="ref">ViP_1,11.49</span></p>
               
               
               <p id="ViP_1,11.50">
                  yathā cārādhanaṃ tasya mayā kāryaṃ mahātmanaḥ <br />
                  prasādasumukhās tan me kathayantu maharṣayaḥ //
                   <span class="ref">ViP_1,11.50</span></p>
               
               ṛṣaya ūcuḥ:
               
               <p id="ViP_1,11.51">
                  rājaputra yathā viṣṇor ārādhanaparair naraiḥ <br />
                  kāryam ārādhanaṃ tan no yathāvac chrotum arhasi //
                   <span class="ref">ViP_1,11.51</span></p>
               
               
               <p id="ViP_1,11.52">
                  bāhyārthād akhilāc cittaṃ tyājayet prathamaṃ naraḥ <br />
                  tasminn eva jagaddhāmni tataḥ kurvīta niścalam //
                   <span class="ref">ViP_1,11.52</span></p>
               
               
               <p id="ViP_1,11.53">
                  evam ekāgracittena tanmayena dhṛtātmanā <br />
                  japtavyaṃ yan nibodhaitat tan naḥ pārthivanandana //
                   <span class="ref">ViP_1,11.53</span></p>
               
               
               <p id="ViP_1,11.54">
                  hiraṇyagarbhapuruṣapradhānavyaktarūpiṇe <br />
                  oṃ namo vāsudevāya śuddhajñānasvabhāvine //
                   <span class="ref">ViP_1,11.54</span></p>
               
               
               <p id="ViP_1,11.55">
                  etaj jajāpa bhagavān japyaṃ svāyambhuvo manuḥ <br />
                  pitāmahas tava purā tasya tuṣṭo janārdanaḥ //
                   <span class="ref">ViP_1,11.55</span></p>
               
               
               <p id="ViP_1,11.56">
                  dadau yathābhilaṣitām ṛddhiṃ trailokyadurlabhām <br />
                  tathā tvam api govindaṃ toṣayaitat sadā japan //
                   <span class="ref">ViP_1,11.56</span></p>
               
               
               <p>[[iti śrīviṣṇupurāṇe prathame 'ṃśe ekādaśo 'dhyāyaḥ ]]</p>
               
               </div>
            
            <div id="d1e12894">
               parāśara uvāca:
               
               <p id="ViP_1,12.1">
                  niśamyaitad aśeṣeṇa maitreya nṛpateḥ sutaḥ <br />
                  nirjagāma vanāt tasmāt praṇipatya sa tān ṛṣīn //
                   <span class="ref">ViP_1,12.1</span></p>
               
               
               <p id="ViP_1,12.2">
                  kṛtakṛtyam ivātmānaṃ manyamānas tato dvija <br />
                  madhusaṃjñaṃ mahāpuṇyaṃ jagāma yamunātaṭam //
                   <span class="ref">ViP_1,12.2</span></p>
               
               
               <p id="ViP_1,12.3">
                  punaś ca madhusaṃjñena daityenādhiṣṭhitaṃ yataḥ <br />
                  tato madhuvanaṃ nāmnā khyātam atra mahītale //
                   <span class="ref">ViP_1,12.3</span></p>
               
               
               <p id="ViP_1,12.4">
                  hatvā ca lavaṇaṃ rakṣo madhuputraṃ mahābalam <br />
                  śatrughno madhurāṃ nāma purīṃ yatra cakāra vai //
                   <span class="ref">ViP_1,12.4</span></p>
               
               
               <p id="ViP_1,12.5">
                  yatra vai devadevasya sāṃnidhyaṃ harimedhasaḥ <br />
                  sarvapāpahare tasmiṃs tapas tīrthe cakāra saḥ //
                   <span class="ref">ViP_1,12.5</span></p>
               
               
               <p id="ViP_1,12.6">
                  marīcimiśrair munibhir yathoddiṣṭam abhūt tathā <br />
                  ātmany aśeṣadeveśaṃ sthitaṃ viṣṇum amanyata //
                   <span class="ref">ViP_1,12.6</span></p>
               
               
               <p id="ViP_1,12.7">
                  ananyacetasas tasya dhyāyato bhagavān hariḥ <br />
                  sarvabhūtagato vipra sarvabhāvagato 'bhavat //
                   <span class="ref">ViP_1,12.7</span></p>
               
               
               <p id="ViP_1,12.8">
                  manasy avasthite tasya viṣṇau maitreya yoginaḥ <br />
                  na śaśāka dharā bhāram udvoḍhuṃ bhūtadhāriṇī //
                   <span class="ref">ViP_1,12.8</span></p>
               
               
               <p id="ViP_1,12.9">
                  vāmapādasthite tasmin nanāmārdhena medinī <br />
                  dvitīyaṃ ca nanāmārdhaṃ kṣiter dakṣiṇataḥ sthite //
                   <span class="ref">ViP_1,12.9</span></p>
               
               
               <p id="ViP_1,12.10">
                  pādāṅguṣṭhena saṃpīḍya yadā sa vasudhāṃ sthitaḥ <br />
                  tadā sā vasudhā vipra cacāla saha parvataiḥ //
                   <span class="ref">ViP_1,12.10</span></p>
               
               
               <p id="ViP_1,12.11">
                  nadyo nadāḥ samudrāś ca saṃkṣobhaṃ paramaṃ yayuḥ <br />
                  tatkṣobhād amarāḥ kṣobhaṃ paraṃ jagmur mahāmune //
                   <span class="ref">ViP_1,12.11</span></p>
               
               
               <p id="ViP_1,12.12">
                  yāmā nāma tadā devā maitreya paramākulāḥ <br />
                  indreṇa saha saṃmantrya dhyānabhaṅgaṃ pracakramuḥ //
                   <span class="ref">ViP_1,12.12</span></p>
               
               
               <p id="ViP_1,12.13">
                  kūṣmāṇḍā vividhai rūpair mahendreṇa mahāmune <br />
                  samādhibhaṅgam atyantam ārabdhāḥ kartum āturāḥ //
                   <span class="ref">ViP_1,12.13</span></p>
               
               
               <p id="ViP_1,12.14">
                  sunītir nāma tanmātā sāsrā tatpurataḥ sthitā <br />
                  putreti karuṇāṃ vācam āha māyāmayī tadā //
                   <span class="ref">ViP_1,12.14</span></p>
               
               
               <p id="ViP_1,12.15">
                  putrakāsmān nivartasva śarīravyayadāruṇāt <br />
                  nirbandhato mayā labdho bahubhis tvaṃ manorathaiḥ //
                   <span class="ref">ViP_1,12.15</span></p>
               
               
               <p id="ViP_1,12.16">
                  dīnām ekāṃ parityaktum anāthāṃ na tvam arhasi <br />
                  sapatnīvacanād vatsa agates tvaṃ gatir mama //
                   <span class="ref">ViP_1,12.16</span></p>
               
               
               <p id="ViP_1,12.17">
                  kva ca tvaṃ pañcavarṣīyaḥ kva caitad dāruṇaṃ tapaḥ <br />
                  nivartyatāṃ manaḥ kaṣṭān nirbandhāt phalavarjitāt //
                   <span class="ref">ViP_1,12.17</span></p>
               
               
               <p id="ViP_1,12.18">
                  kālaḥ krīḍanakānāṃ te tadante 'dhyayanasya ca <br />
                  tataḥ samastabhogānāṃ tadante ceṣyate tapaḥ //
                   <span class="ref">ViP_1,12.18</span></p>
               
               
               <p id="ViP_1,12.19">
                  kālaḥ krīḍanakānāṃ yas tava bālasya putraka <br />
                  tasmiṃs tvam itthaṃ tapasi kiṃ nāśāyātmano rataḥ //
                   <span class="ref">ViP_1,12.19</span></p>
               
               
               <p id="ViP_1,12.20">
                  matprītiḥ paramo dharmo vayovasthākriyākramam <br />
                  anuvartasva mā mohaṃ nivartāsmād adharmataḥ //
                   <span class="ref">ViP_1,12.20</span></p>
               
               
               <p id="ViP_1,12.21">
                  parityajati vatsādya yady etan na bhavāṃs tapaḥ <br />
                  tyakṣyāmy aham api prāṇāṃs tato vai paśyatas tava //
                   <span class="ref">ViP_1,12.21</span></p>
               
               parāśara uvāca:
               
               <p id="ViP_1,12.22">
                  sa tāṃ vilapatīm evaṃ bāṣpavyākulalocanām <br />
                  samāhitamanā viṣṇau paśyann api na dṛṣṭavān //
                   <span class="ref">ViP_1,12.22</span></p>
               
               
               <p id="ViP_1,12.23">
                  vatsa vatsa sughorāṇi rakṣāṃsy etāni bhīṣaṇe <br />
                  vane 'bhyudyataśastrāṇi samāyānty apagamyatām //
                   <span class="ref">ViP_1,12.23</span></p>
               
               
               <p id="ViP_1,12.24">
                  ity uktvā prayayau sātha rakṣāṃsy āvirbabhus tataḥ <br />
                  abhyudyatograśastrāṇi jvālāmālākulair mukhaiḥ //
                   <span class="ref">ViP_1,12.24</span></p>
               
               
               <p id="ViP_1,12.25">
                  tato nādān atīvogrān rājaputrasya te puraḥ <br />
                  mumucur dīptaśastrāṇi bhrāmayanto niśācarāḥ //
                   <span class="ref">ViP_1,12.25</span></p>
               
               
               <p id="ViP_1,12.26">
                  śivāś ca śataśo neduḥ sajvālakavalair mukhaiḥ <br />
                  trāsāya tasya bālasya yogayuktasya sarvataḥ //
                   <span class="ref">ViP_1,12.26</span></p>
               
               
               <p id="ViP_1,12.27">
                  hanyatāṃ hanyatām eṣa chidyatāṃ chidyatām ayam <br />
                  bhakṣyatāṃ bhakṣyatāṃ cāyam ity ūcus te niśācarāḥ //
                   <span class="ref">ViP_1,12.27</span></p>
               
               
               <p id="ViP_1,12.28">
                  tato nānāvidhān nādān siṃhoṣṭramakarānanāḥ <br />
                  trāsāya rājaputrasya nedus te rajanīcarāḥ //
                   <span class="ref">ViP_1,12.28</span></p>
               
               
               <p id="ViP_1,12.29">
                  rakṣāṃsi tāni te nādāḥ śivās tāny āyudhāni ca <br />
                  govindāsaktacittasya yayur nendriyagocaram //
                   <span class="ref">ViP_1,12.29</span></p>
               
               
               <p id="ViP_1,12.30">
                  ekāgracetāḥ satataṃ viṣṇum evātmasaṃśrayam <br />
                  dṛṣṭavān pṛthivīnāthaputro nānyat kathaṃcana //
                   <span class="ref">ViP_1,12.30</span></p>
               
               
               <p id="ViP_1,12.31">
                  tataḥ sarvāsu māyāsu vilīnāsu punaḥ surāḥ <br />
                  saṃkṣobhaṃ paramaṃ jagmus tatparābhavaśaṅkitāḥ //
                   <span class="ref">ViP_1,12.31</span></p>
               
               
               <p id="ViP_1,12.32">
                  te sametya jagadyonim anādinidhanaṃ harim <br />
                  śaraṇyaṃ śaraṇaṃ yātās tapasā tasya tāpitāḥ //
                   <span class="ref">ViP_1,12.32</span></p>
               
               devā ūcuḥ:
               
               <p id="ViP_1,12.33">
                  devadeva jagannātha pareśa puruṣottama <br />
                  dhruvasya tapasā taptās tvāṃ vayaṃ śaraṇaṃ gatāḥ //
                   <span class="ref">ViP_1,12.33</span></p>
               
               
               <p id="ViP_1,12.34">
                  dine dine kalāśeṣaiḥ śaśāṅkaḥ pūryate yathā <br />
                  tathāyaṃ tapasā deva prayāty ṛddhim aharniśam //
                   <span class="ref">ViP_1,12.34</span></p>
               
               
               <p id="ViP_1,12.35">
                  auttānapāditapasā vayam itthaṃ janārdana <br />
                  bhītās tvāṃ śaraṇaṃ yātās tapasas taṃ nivartaya //
                   <span class="ref">ViP_1,12.35</span></p>
               
               
               <p id="ViP_1,12.36">
                  na vidmaḥ kiṃ sa śakratvaṃ kiṃ sūryatvam abhīpsati <br />
                  vittapāmbupasomānāṃ sābhilāṣaḥ padeṣu kim //
                   <span class="ref">ViP_1,12.36</span></p>
               
               
               <p id="ViP_1,12.37">
                  tad asmākaṃ prasīdeśa hṛdayāc chalyam uddhara <br />
                  uttānapādatanayaṃ tapasaḥ saṃnivartaya //
                   <span class="ref">ViP_1,12.37</span></p>
               
               śrībhagavān uvāca:
               
               <p id="ViP_1,12.38">
                  nendratvaṃ na ca sūryatvaṃ naivāmbupadhaneśatām <br />
                  prārthayaty eṣa yaṃ kāmaṃ taṃ karomy akhilaṃ surāḥ //
                   <span class="ref">ViP_1,12.38</span></p>
               
               
               <p id="ViP_1,12.39">
                  yāta devā yathākāmaṃ svasthānaṃ vigatajvarāḥ <br />
                  nivartayāmy ahaṃ bālaṃ tapasy āsaktamānasam //
                   <span class="ref">ViP_1,12.39</span></p>
               
               parāśara uvāca:
               
               <p id="ViP_1,12.40">
                  ity uktā devadevena praṇamya tridaśās tataḥ <br />
                  prayayuḥ svāni dhiṣṇyāni śatakratupurogamāḥ //
                   <span class="ref">ViP_1,12.40</span></p>
               
               
               <p id="ViP_1,12.41">
                  bhagavān api sarvātmā tanmayatvena toṣitaḥ <br />
                  gatvā dhruvam uvācedaṃ caturbhujavapur hariḥ //
                   <span class="ref">ViP_1,12.41</span></p>
               
               śrībhagavān uvāca:
               
               <p id="ViP_1,12.42">
                  auttānapāde bhadraṃ te tapasā paritoṣitaḥ <br />
                  varado 'ham anuprāpto varaṃ varaya suvrata //
                   <span class="ref">ViP_1,12.42</span></p>
               
               
               <p id="ViP_1,12.43">
                  bāhyārthanirapekṣaṃ te mayi cittaṃ yad āhitam <br />
                  tuṣṭo 'haṃ bhavatas tena tad vṛṇīṣva varaṃ param //
                   <span class="ref">ViP_1,12.43</span></p>
               
               parāśara uvāca:
               
               <p id="ViP_1,12.44">
                  śrutvetthaṃ gaditaṃ tasya devadevasya bālakaḥ <br />
                  unmīlitākṣo dadṛśe dhyānadṛṣṭaṃ hariṃ puraḥ //
                   <span class="ref">ViP_1,12.44</span></p>
               
               
               <p id="ViP_1,12.45">
                  śaṅkhacakragadāśārṅgavarāsidharam acyutam <br />
                  kirīṭinaṃ samālokya jagāma śirasā mahīm //
                   <span class="ref">ViP_1,12.45</span></p>
               
               
               <p id="ViP_1,12.46">
                  romāñcitāṅgaḥ sahasā sādhvasaṃ paramaṃ gataḥ <br />
                  stavāya devadevasya sa cakre mānasaṃ dhruvaḥ //
                   <span class="ref">ViP_1,12.46</span></p>
               
               
               <p id="ViP_1,12.47">
                  kiṃ vadāmi stutāv asya kenoktenāsya saṃstutiḥ <br />
                  ity ākulamatir devaṃ tam eva śaraṇaṃ yayau //
                   <span class="ref">ViP_1,12.47</span></p>
               
               dhruva uvāca:
               
               <p id="ViP_1,12.48">
                  bhagavan yadi me toṣaṃ tapasā paramaṃ gataḥ <br />
                  stotuṃ tad aham icchāmi varam enaṃ prayaccha me //
                   <span class="ref">ViP_1,12.48</span></p>
               
               
               <p id="ViP_1,12.49">
                  brahmādyair vedavedajñair jñāyate yasya no gatiḥ <br />
                  taṃ tvāṃ katham ahaṃ deva stotuṃ śakṣyāmi bālakaḥ //
                   <span class="ref">ViP_1,12.49</span></p>
               
               
               <p id="ViP_1,12.50">
                  tvadbhaktipravaṇaṃ hy etat parameśvara me manaḥ <br />
                  stotuṃ pravṛttaṃ tvatpādau tatra prajñāṃ prayaccha me //
                   <span class="ref">ViP_1,12.50</span></p>
               
               parāśara uvāca:
               
               <p id="ViP_1,12.51">
                  śaṅkhaprāntena govindas taṃ pasparśa kṛtāñjalim <br />
                  uttānapādatanayaṃ dvijavarya jagatpatiḥ //
                   <span class="ref">ViP_1,12.51</span></p>
               
               
               <p id="ViP_1,12.52">
                  atha prasannavadanaḥ tatkṣaṇān nṛpanandanaḥ <br />
                  tuṣṭāva praṇato bhūtvā bhūtadhātāram acyutam //
                   <span class="ref">ViP_1,12.52</span></p>
               
               dhruva uvāca:
               
               <p id="ViP_1,12.53">
                  bhūmir āpo 'nalo vāyuḥ khaṃ mano buddhir eva ca <br />
                  bhūtādir ādiprakṛtir yasya rūpaṃ nato 'smi tam //
                   <span class="ref">ViP_1,12.53</span></p>
               
               
               <p id="ViP_1,12.54">
                  śuddhaḥ sūkṣmo 'khilavyāpī pradhānāt parataḥ pumān <br />
                  yasya rūpaṃ namas tasmai puruṣāya guṇātmane //
                   <span class="ref">ViP_1,12.54</span></p>
               
               
               <p id="ViP_1,12.55">
                  bhūrādīnāṃ samastānāṃ gandhādīnāṃ ca śāśvataḥ <br />
                  buddhyādīnāṃ pradhānasya puruṣasya ca yaḥ paraḥ //
                   <span class="ref">ViP_1,12.55</span></p>
               
               
               <p id="ViP_1,12.56">
                  taṃ brahmabhūtam ātmānam aśeṣajagataḥ patim <br />
                  prapadye śaraṇaṃ śuddhaṃ tvadrūpaṃ parameśvara //
                   <span class="ref">ViP_1,12.56</span></p>
               
               
               <p id="ViP_1,12.57">
                  bṛhattvād bṛṃhaṇatvāc ca yad rūpaṃ brahmasaṃjñitam <br />
                  tasmai namas te sarvātman yogicintyāvikāravat //
                   <span class="ref">ViP_1,12.57</span></p>
               
               
               <p id="ViP_1,12.58">
                  sahasraśīrṣā puruṣaḥ sahasrākṣaḥ sahasrapāt <br />
                  sarvavyāpī bhuvaḥ sparśād atyatiṣṭhad daśāṅgulam //
                   <span class="ref">ViP_1,12.58</span></p>
               
               
               <p id="ViP_1,12.59">
                  yad bhūtaṃ yac ca vai bhavyaṃ puruṣottama tad bhavān <br />
                  tvatto virāṭ svarāṭ samrāṭ tvattaś cāpy adhipūruṣaḥ //
                   <span class="ref">ViP_1,12.59</span></p>
               
               
               <p id="ViP_1,12.60">
                  atyaricyata so 'dhaś ca tiryag ūrdhvaṃ ca vai bhuvaḥ <br />
                  tvatto viśvam idaṃ jātaṃ tvatto bhūtabhaviṣyatī //
                   <span class="ref">ViP_1,12.60</span></p>
               
               
               <p id="ViP_1,12.61">
                  tvadrūpadhāriṇaś cāntaḥ sarvabhūtam idaṃ jagat <br />
                  tvatto yajñaḥ sarvahutaḥ pṛṣadājyaṃ paśur dvidhā //
                   <span class="ref">ViP_1,12.61</span></p>
               
               
               <p id="ViP_1,12.62">
                  tvatta ṛco 'tha sāmāni tvattaś chandāṃsi jajñire <br />
                  tvatto yajūṃṣy ajāyanta tvatto 'śvāś caikatodataḥ //
                   <span class="ref">ViP_1,12.62</span></p>
               
               
               <p id="ViP_1,12.63">
                  gāvas tvattaḥ samudbhūtās tvatto 'jā avayo mṛgāḥ <br />
                  tvanmukhād brāhmaṇā bāhvos tvattaḥ kṣatram ajāyata //
                   <span class="ref">ViP_1,12.63</span></p>
               
               
               <p id="ViP_1,12.64">
                  vaiśyās tavorujāḥ śūdrās tava padbhyāṃ samudgatāḥ <br />
                  akṣṇoḥ sūryo 'nilaḥ prāṇāc candramā manasas tava //
                   <span class="ref">ViP_1,12.64</span></p>
               
               
               <p id="ViP_1,12.65">
                  prāṇo 'ntaḥsuṣirāj jāto mukhād agnir ajāyata <br />
                  nābhito gaganaṃ dyauś ca śirasaḥ samavartata <br />
                  diśaḥ śrotrāt kṣitiḥ padbhyāṃ tvattaḥ sarvam abhūd idam //
                   <span class="ref">ViP_1,12.65</span></p>
               
               
               <p id="ViP_1,12.66">
                  nyagrodhaḥ sumahān alpe yathā bīje vyavasthitaḥ <br />
                  saṃyame viśvam akhilaṃ bījabhūte tathā tvayi //
                   <span class="ref">ViP_1,12.66</span></p>
               
               
               <p id="ViP_1,12.67">
                  bījād aṅkurasaṃbhūto nyagrodhaḥ sa samucchritaḥ <br />
                  vistāraṃ ca yathā yāti tvattaḥ sṛṣṭau tathā jagat //
                   <span class="ref">ViP_1,12.67</span></p>
               
               
               <p id="ViP_1,12.68">
                  yathā hi kadalī nānyā tvakpatrān nātha dṛśyate <br />
                  evaṃ viśvasya nānyas tvaṃ tvatsthāyīśvara dṛśyate //
                   <span class="ref">ViP_1,12.68</span></p>
               
               
               <p id="ViP_1,12.69">
                  hlādinī saṃdhinī saṃvit tvayy ekā sarvasaṃsthitau <br />
                  hlādatāpakarī miśrā tvayi no guṇavarjite //
                   <span class="ref">ViP_1,12.69</span></p>
               
               
               <p id="ViP_1,12.70">
                  pṛthagbhūtaikabhūtāya bhūtabhūtāya te namaḥ <br />
                  prabhūtabhūtabhūtāya tubhyaṃ bhūtātmane namaḥ //
                   <span class="ref">ViP_1,12.70</span></p>
               
               
               <p id="ViP_1,12.71">
                  vyaktapradhānapuruṣavirāṭ saṃrāṭ svarāṭ tathā <br />
                  vibhāvyate 'ntaḥkaraṇe puruṣeṣv akṣayo bhavān //
                   <span class="ref">ViP_1,12.71</span></p>
               
               
               <p id="ViP_1,12.72">
                  sarvasmin sarvabhūtas tvaṃ sarvaḥ sarvasvarūpadhṛk <br />
                  sarvaṃ tvattas tataś ca tvaṃ namaḥ sarvātmane 'stu te //
                   <span class="ref">ViP_1,12.72</span></p>
               
               
               <p id="ViP_1,12.73">
                  sarvātmako 'si sarveśa sarvabhūtasthito yataḥ <br />
                  kathayāmi tataḥ kiṃ te sarvaṃ vetsi hṛdi sthitam //
                   <span class="ref">ViP_1,12.73</span></p>
               
               
               <p id="ViP_1,12.74">
                  sarvātman sarvabhūteśa sarvasattvasamudbhava <br />
                  sarvabhūto bhavān vetti sarvasattvamanoratham //
                   <span class="ref">ViP_1,12.74</span></p>
               
               
               <p id="ViP_1,12.75">
                  yo me manoratho nātha saphalaḥ sa tvayā kṛtaḥ <br />
                  tapaś ca taptaṃ saphalaṃ yad dṛṣṭo 'si jagatpate //
                   <span class="ref">ViP_1,12.75</span></p>
               
               śrībhagavān uvāca:
               
               <p id="ViP_1,12.76">
                  tapasas tat phalaṃ prāptaṃ yad dṛṣṭo 'haṃ tvayā dhruva <br />
                  maddarśanaṃ hi viphalaṃ rājaputra na jāyate //
                   <span class="ref">ViP_1,12.76</span></p>
               
               
               <p id="ViP_1,12.77">
                  varaṃ varaya tasmāt tvaṃ yathābhimatam ātmanaḥ <br />
                  sarvaṃ saṃpadyate puṃsāṃ mayi dṛṣṭipathaṃ gate //
                   <span class="ref">ViP_1,12.77</span></p>
               
               dhruva uvāca:
               
               <p id="ViP_1,12.78">
                  bhagavan sarvabhūteśa sarvasyāste bhavān hṛdi <br />
                  kim ajñātaṃ tava svāmin manasā yan mayepsitam //
                   <span class="ref">ViP_1,12.78</span></p>
               
               
               <p id="ViP_1,12.79">
                  tathāpi tubhyaṃ deveśa kathayiṣyāmi yan mayā <br />
                  prārthyate durvinītena hṛdayenātidurlabham //
                   <span class="ref">ViP_1,12.79</span></p>
               
               
               <p id="ViP_1,12.80">
                  kiṃ vā sarvajagatsraṣṭaḥ prasanne tvayi durlabham <br />
                  tvatprasādaphalaṃ bhuṅkte trailokyaṃ maghavān api //
                   <span class="ref">ViP_1,12.80</span></p>
               
               
               <p id="ViP_1,12.81">
                  naitad rājāsanaṃ yogyam ajātasya mamodarāt <br />
                  iti garvād avocan māṃ sapatnī mātur uccakaiḥ //
                   <span class="ref">ViP_1,12.81</span></p>
               
               
               <p id="ViP_1,12.82">
                  ādhārabhūtaṃ jagataḥ sarveṣām uttamottamam <br />
                  prārthayāmi prabho sthānaṃ tvatprasādād ato 'vyayam //
                   <span class="ref">ViP_1,12.82</span></p>
               
               śrībhagavān uvāca:
               
               <p id="ViP_1,12.83">
                  yat tvayā prārthitaṃ sthānam etat prāpsyati vai bhavān <br />
                  tvayāhaṃ toṣitaḥ pūrvam anyajanmani bālaka //
                   <span class="ref">ViP_1,12.83</span></p>
               
               
               <p id="ViP_1,12.84">
                  tvam āsīr brāhmaṇaḥ pūrvaṃ mayy ekāgramatiḥ sadā <br />
                  mātāpitroś ca śuśrūṣur nijadharmānupālakaḥ //
                   <span class="ref">ViP_1,12.84</span></p>
               
               
               <p id="ViP_1,12.85">
                  kālena gacchatā mitraṃ rājaputras tavābhavat <br />
                  yauvane 'khilabhogāḍhyo darśanīyojjvalākṛtiḥ //
                   <span class="ref">ViP_1,12.85</span></p>
               
               
               <p id="ViP_1,12.86">
                  tatsaṅgāt tasya tām ṛddhim avalokyātidurlabhām <br />
                  bhaveyaṃ rājaputro 'ham iti vāñchā tvayā kṛtā //
                   <span class="ref">ViP_1,12.86</span></p>
               
               
               <p id="ViP_1,12.87">
                  tato yathābhilaṣitā prāptā te rājaputratā <br />
                  uttānapādasya gṛhe jāto 'si dhruva durlabhe //
                   <span class="ref">ViP_1,12.87</span></p>
               
               
               <p id="ViP_1,12.88">
                  anyeṣāṃ tad varaṃ sthānaṃ kule svāyambhuvasya yat //
                   <span class="ref">ViP_1,12.88</span></p>
               
               
               <p id="ViP_1,12.89">
                  tasyaitad aparaṃ bāla yenāhaṃ paritoṣitaḥ <br />
                  mām ārādhya naro muktim avāpnoty avilambitam //
                   <span class="ref">ViP_1,12.89</span></p>
               
               
               <p id="ViP_1,12.90">
                  mayy arpitamanā bāla kim u svargādikaṃ padam <br />
                  trailokyād adhike sthāne sarvatārāgrahāśrayaḥ <br />
                  bhaviṣyati na saṃdeho matprasādād bhavān dhruva //
                   <span class="ref">ViP_1,12.90</span></p>
               
               
               <p id="ViP_1,12.91">
                  sūryāt somāt tathā bhaumāt somaputrād bṛhaspateḥ <br />
                  sitārkatanayādīnāṃ sarvarkṣāṇāṃ tathā dhruva //
                   <span class="ref">ViP_1,12.91</span></p>
               
               
               <p id="ViP_1,12.92">
                  saptarṣīṇām aśeṣāṇāṃ ye ca vaimānikāḥ surāḥ <br />
                  sarveṣām upari sthānaṃ tava dattaṃ mayā dhruva //
                   <span class="ref">ViP_1,12.92</span></p>
               
               
               <p id="ViP_1,12.93">
                  kecic caturyugaṃ yāvat kecin manvantaraṃ surāḥ <br />
                  tiṣṭhanti bhavato dattā mayā vai kalpasaṃsthitiḥ //
                   <span class="ref">ViP_1,12.93</span></p>
               
               
               <p id="ViP_1,12.94">
                  sunītir api te mātā tvadāsannātinirmalā <br />
                  vimāne tārakā bhūtvā tāvatkālaṃ nivatsyati //
                   <span class="ref">ViP_1,12.94</span></p>
               
               
               <p id="ViP_1,12.95">
                  ye ca tvāṃ mānavāḥ prātaḥ sāyaṃ ca susamāhitāḥ <br />
                  kīrtayiṣyanti teṣāṃ ca mahat puṇyaṃ bhaviṣyati //
                   <span class="ref">ViP_1,12.95</span></p>
               
               <span class="note">D2 ins.:</span>
               
               
               <p id="ViP_1,12.95*33:1">
                  .... .... ...tardadhe hariḥ //
                   <span class="ref">ViP_1,12.95*33:1</span></p>
               
               
               <p id="ViP_1,12.95*33:2">
                  dhruvo 'pi taṃ namaskṛtya jagāma svapitur gṛham //
                   <span class="ref">ViP_1,12.95*33:2</span></p>
               
               
               <p id="ViP_1,12.95*33:3">
                  ākarṇyātmajam āyāntaṃ saṃparetaṃ yathāgatam //
                   <span class="ref">ViP_1,12.95*33:3</span></p>
               
               
               <p id="ViP_1,12.95*33:4">
                  rājānaṃ śraddadhe candra sa candrasya suto mama //
                   <span class="ref">ViP_1,12.95*33:4</span></p>
               
               
               <p id="ViP_1,12.95*33:5">
                  satyaṃ devarṣiṇā uktam ākarṇya mudito bhavat //
                   <span class="ref">ViP_1,12.95*33:5</span></p>
               
               
               <p id="ViP_1,12.95*33:6">
                  vārtā hartur api prītyāṃ hīnaprādrān mahādhanam //
                   <span class="ref">ViP_1,12.95*33:6</span></p>
               
               
               <p id="ViP_1,12.95*33:7">
                  śaṅkhatūryaninādena brahmaghoṣeṇa bhūyasā //
                   <span class="ref">ViP_1,12.95*33:7</span></p>
               
               
               <p id="ViP_1,12.95*33:8">
                  niścakrāma purā tūrṇaṃ sadaśvaratham āsthitaḥ //
                   <span class="ref">ViP_1,12.95*33:8</span></p>
               
               
               <p id="ViP_1,12.95*33:9">
                  taṃ dṛṣṭvā pavanābhyāse āyāntaṃ tarasā rathāt //
                   <span class="ref">ViP_1,12.95*33:9</span></p>
               
               
               <p id="ViP_1,12.95*33:10">
                  avaruhya nṛpaxx dorbhyāṃ x parirebhire //
                   <span class="ref">ViP_1,12.95*33:10</span></p>
               
               
               <p id="ViP_1,12.95*33:11">
                  athābhinanditaḥ sarvair bandhuvargair dvijottama //
                   <span class="ref">ViP_1,12.95*33:11</span></p>
               
               
               <p id="ViP_1,12.95*33:12">
                  tenābhivāditāḥ sarve praviveśuḥ saharcix //
                   <span class="ref">ViP_1,12.95*33:12</span></p>
               
               <span class="note">while D4 ins.:</span>
               
               
               <p id="ViP_1,12.95*34">
                  ity uktvā bhagavān īśaḥ tatraivāntaradhīyata //
                   <span class="ref">ViP_1,12.95*34</span></p>
               
               parāśara uvāca:
               
               <p id="ViP_1,12.96">
                  evaṃ pūrvaṃ jagannāthād devadevāj janārdanāt <br />
                  varaṃ prāpya dhruvaṃ sthānam adhyāste sa mahāmatiḥ //
                   <span class="ref">ViP_1,12.96</span></p>
               
               <span class="note">Ñ1,T3,M0,ed. Veṅk. ins.:</span>
               
               
               <p id="ViP_1,12.96*35:1">
                  svayaṃ śuśrūṣaṇād dharmyān mātāpitroś ca vai tathā //
                   <span class="ref">ViP_1,12.96*35:1</span></p>
               
               
               <p id="ViP_1,12.96*35:2">
                  dvādaśākṣaramāhātmyāt tapasaś ca prabhāvataḥ //
                   <span class="ref">ViP_1,12.96*35:2</span></p>
               
               
               <p id="ViP_1,12.97">
                  tasyābhimānam ṛddhiṃ ca mahimānaṃ nirīkṣya ca <br />
                  devāsurāṇām ācāryaḥ ślokam atrośanā jagau //
                   <span class="ref">ViP_1,12.97</span></p>
               
               
               <p id="ViP_1,12.98">
                  aho 'sya tapaso vīryam aho 'sya tapasaḥ phalam <br />
                  yad enaṃ purataḥ kṛtvā dhruvaṃ saptarṣayaḥ sthitāḥ //
                   <span class="ref">ViP_1,12.98</span></p>
               
               
               <p id="ViP_1,12.99">
                  dhruvasya jananī ceyaṃ sunītir nāma sūnṛtā <br />
                  asyāś ca mahimānaṃ kaḥ śakto varṇayituṃ bhuvi //
                   <span class="ref">ViP_1,12.99</span></p>
               
               
               <p id="ViP_1,12.100">
                  trailokyāśrayatāṃ prāptaṃ paraṃ sthānaṃ sthirāyati <br />
                  sthānaṃ prāptā paraṃ kṛtvā yā kukṣivivare dhruvam //
                   <span class="ref">ViP_1,12.100</span></p>
               
               
               <p id="ViP_1,12.101">
                  yaś caitat kīrtayen nityaṃ dhruvasyārohaṇaṃ divi <br />
                  sarvapāpavinirmuktaḥ svargaloke mahīyate //
                   <span class="ref">ViP_1,12.101</span></p>
               
               
               <p id="ViP_1,12.102">
                  sthānabhraṃśaṃ na cāpnoti divi vā yadi vā bhuvi <br />
                  sarvakalyāṇasaṃyukto dīrghakālaṃ ca jīvati //
                   <span class="ref">ViP_1,12.102</span></p>
               
               
               <p>[[iti śrīviṣṇupurāṇe prathame 'ṃśe dvādaśo 'dhyāyaḥ ]]</p>
               
               </div>
            
            <div id="d1e15063">
               parāśara uvāca:
               
               <p id="ViP_1,13.1">
                  dhruvāc chiṣṭiṃ ca bhavyaṃ ca bhavyāc chaṃbhur vyajāyata <br />
                  śiṣṭer ādhatta succhāyā pañca putrān akalmaṣān //
                   <span class="ref">ViP_1,13.1</span></p>
               
               
               <p id="ViP_1,13.2">
                  ripuṃ ripuñjayaṃ vipraṃ vṛkalaṃ vṛkatejasam <br />
                  ripor ādhatta bṛhatī cākṣuṣaṃ sarvatejasam //
                   <span class="ref">ViP_1,13.2</span></p>
               
               
               <p id="ViP_1,13.3">
                  ajījanat puṣkariṇyāṃ vāruṇyāṃ cākṣuṣo manum <br />
                  prajāpater ātmajāyāṃ vīraṇasya mahātmanaḥ //
                   <span class="ref">ViP_1,13.3</span></p>
               
               
               <p id="ViP_1,13.4">
                  manor ajāyanta daśa naḍvalāyāṃ mahaujasaḥ <br />
                  kanyāyāṃ tapatāṃ śreṣṭha vairājasya prajāpateḥ //
                   <span class="ref">ViP_1,13.4</span></p>
               
               
               <p id="ViP_1,13.5">
                  kuruḥ puruḥ śatadyumnas tapasvī satyavāñ chuciḥ <br />
                  agniṣṭud atirātraś ca sudyumnaś ceti te nava <br />
                  abhimanyuś ca daśamo naḍvalāyāṃ mahaujasaḥ //
                   <span class="ref">ViP_1,13.5</span></p>
               
               
               <p id="ViP_1,13.6">
                  kuror ajanayat putrān ṣaḍ āgneyī mahāprabhān <br />
                  aṅgaṃ sumanasaṃ khyātiṃ kratum aṅgirasaṃ śibim //
                   <span class="ref">ViP_1,13.6</span></p>
               
               
               <p id="ViP_1,13.7">
                  aṅgāt sunīthāpatyaṃ vai venam ekam ajāyata <br />
                  prajārtham ṛṣayas tasya mamanthur dakṣiṇaṃ karam //
                   <span class="ref">ViP_1,13.7</span></p>
               
               
               <p id="ViP_1,13.8">
                  venasya pāṇau mathite saṃbabhūva mahāmune <br />
                  vainyo nāma mahīpālo yaḥ pṛthuḥ parikīrtyate //
                   <span class="ref">ViP_1,13.8</span></p>
               
               
               <p id="ViP_1,13.9">
                  yena dugdhā mahī pūrvaṃ prajānāṃ hitakāraṇāt //
                   <span class="ref">ViP_1,13.9</span></p>
               
               maitreya uvāca:
               
               <p id="ViP_1,13.10">
                  kimarthaṃ mathitaḥ pāṇir venasya paramarṣibhiḥ <br />
                  yatra jajñe mahāvīryaḥ sa pṛthur munisattama //
                   <span class="ref">ViP_1,13.10</span></p>
               
               parāśara uvāca:
               
               <p id="ViP_1,13.11">
                  sunīthā nāma yā kanyā mṛtyoḥ prathamajābhavat <br />
                  aṅgasya bhāryā sā dattā tasyāṃ veno vyajāyata //
                   <span class="ref">ViP_1,13.11</span></p>
               
               
               <p id="ViP_1,13.12">
                  sa mātāmahadoṣeṇa tena mṛtyoḥ sutātmajaḥ <br />
                  nisargād eva maitreya duṣṭabhāvo vyajāyata //
                   <span class="ref">ViP_1,13.12</span></p>
               
               
               <p id="ViP_1,13.13">
                  abhiṣikto yadā rājye sa venaḥ paramarṣibhiḥ <br />
                  ghoṣayām āsa sa tadā pṛthivyāṃ pṛthivīpatiḥ //
                   <span class="ref">ViP_1,13.13</span></p>
               
               
               <p id="ViP_1,13.14">
                  na yaṣṭavyaṃ na hotavyaṃ na dātavyaṃ kathaṃcana <br />
                  bhoktā yajñasya kas tv anyo hy ahaṃ yajñapatiḥ prabhuḥ //
                   <span class="ref">ViP_1,13.14</span></p>
               
               
               <p id="ViP_1,13.15">
                  tatas tam ṛṣayaḥ pūrvaṃ saṃpūjya pṛthivīpatim <br />
                  ūcuḥ sāmakalaṃ samyaṅ maitreya samupasthitāḥ //
                   <span class="ref">ViP_1,13.15</span></p>
               
               ṛṣaya ūcuḥ:
               
               <p id="ViP_1,13.16">
                  bho bho rājañ chṛṇuṣva tvaṃ yad vadāmas tava prabho <br />
                  rājyadehopakārāya prajānāṃ ca hitaṃ param //
                   <span class="ref">ViP_1,13.16</span></p>
               
               
               <p id="ViP_1,13.17">
                  dīrghasatreṇa deveśaṃ sarvayajñeśvaraṃ harim <br />
                  pūjayiṣyāma bhadraṃ te tatrāṃśas te bhaviṣyati //
                   <span class="ref">ViP_1,13.17</span></p>
               
               
               <p id="ViP_1,13.18">
                  yajñena yajñapuruṣo viṣṇuḥ saṃprīṇito nṛpa <br />
                  asmābhir bhavataḥ kāmān sarvān eva pradāsyati //
                   <span class="ref">ViP_1,13.18</span></p>
               
               
               <p id="ViP_1,13.19">
                  yajñair yajñeśvaro yeṣāṃ rāṣṭre saṃpūjyate hariḥ <br />
                  teṣāṃ sarvepsitāvāptiṃ dadāti nṛpa bhūbhṛtām //
                   <span class="ref">ViP_1,13.19</span></p>
               
               vena uvāca:
               
               <p id="ViP_1,13.20">
                  mattaḥ ko 'bhyadhiko 'nyo 'sti kaś cārādhyo mamāparaḥ <br />
                  ko 'yaṃ harir iti khyāto yo vai yajñeśvaro mataḥ //
                   <span class="ref">ViP_1,13.20</span></p>
               
               
               <p id="ViP_1,13.21">
                  brahmā janārdanaḥ śaṃbhur indro vāyur yamo raviḥ <br />
                  hutabhug varuṇo dhātā pūṣā bhūmir niśākaraḥ //
                   <span class="ref">ViP_1,13.21</span></p>
               
               
               <p id="ViP_1,13.22">
                  ete cānye ca ye devāḥ śāpānugrahakāriṇaḥ <br />
                  nṛpasyaite śarīrasthāḥ sarvadevamayo nṛpaḥ //
                   <span class="ref">ViP_1,13.22</span></p>
               
               
               <p id="ViP_1,13.23">
                  etaj jñātvā mayājñaptaṃ yad yathā kriyatāṃ tathā <br />
                  na dātavyaṃ na hotavyaṃ na yaṣṭavyaṃ ca bho dvijāḥ //
                   <span class="ref">ViP_1,13.23</span></p>
               
               
               <p id="ViP_1,13.24">
                  bhartṛśuśrūṣaṇaṃ dharmo yathā strīṇāṃ paro mataḥ <br />
                  mamājñāpālanaṃ dharmo bhavatāṃ ca tathā dvijāḥ //
                   <span class="ref">ViP_1,13.24</span></p>
               
               ṛṣaya ūcuḥ:
               
               <p id="ViP_1,13.25">
                  dehy anujñāṃ mahārāja mā dharmo yātu saṃkṣayam <br />
                  haviṣāṃ pariṇāmo 'yaṃ yad etad akhilaṃ jagat //
                   <span class="ref">ViP_1,13.25</span></p>
               
               <span class="note">V1,B2,D8 ins.:</span>
               
               
               <p id="ViP_1,13.25*36">
                  dharme ca saṃkṣayaṃ yāte kṣīyate cākhilaṃ jagat //
                   <span class="ref">ViP_1,13.25*36</span></p>
               
               parāśara uvāca:
               
               <p id="ViP_1,13.26">
                  iti vijñāpyamāno 'pi sa venaḥ paramarṣibhiḥ <br />
                  pāpo dadāti nānujñāṃ tadā proktaḥ punaḥ punaḥ //
                   <span class="ref">ViP_1,13.26</span></p>
               
               
               <p id="ViP_1,13.27">
                  tatas te munayaḥ sarve kopāmarṣasamanvitāḥ <br />
                  hanyatāṃ hanyatāṃ pāpa ity ūcus te parasparam //
                   <span class="ref">ViP_1,13.27</span></p>
               
               
               <p id="ViP_1,13.28">
                  yo yajñapuruṣaṃ viṣṇum anādinidhanaṃ prabhum <br />
                  vinindaty adhamācāro na sa yogyo bhuvaḥ patiḥ //
                   <span class="ref">ViP_1,13.28</span></p>
               
               
               <p id="ViP_1,13.29">
                  ity uktvā mantrapūtais taiḥ kuśair munigaṇā nṛpam <br />
                  nijaghnur nihataṃ pūrvaṃ bhagavannindanādinā //
                   <span class="ref">ViP_1,13.29</span></p>
               
               
               <p id="ViP_1,13.30">
                  tataś ca munayo reṇuṃ dadṛśuḥ sarvato dvija <br />
                  kim etad iti cāsannaṃ papracchus te janaṃ tadā //
                   <span class="ref">ViP_1,13.30</span></p>
               
               
               <p id="ViP_1,13.31">
                  ākhyātaṃ ca janais teṣāṃ caurībhūtair arājake <br />
                  rāṣṭre tu lokair ārabdhaṃ parasvādānam āturaiḥ //
                   <span class="ref">ViP_1,13.31</span></p>
               
               
               <p id="ViP_1,13.32">
                  teṣām udīrṇavegānāṃ caurāṇāṃ munisattamāḥ <br />
                  sumahān dṛśyate reṇuḥ paravittāpahāriṇām //
                   <span class="ref">ViP_1,13.32</span></p>
               
               
               <p id="ViP_1,13.33">
                  tataḥ saṃmantrya te sarve munayas tasya bhūbhṛtaḥ <br />
                  mamanthur ūruṃ putrārtham anapatyasya yatnataḥ //
                   <span class="ref">ViP_1,13.33</span></p>
               
               
               <p id="ViP_1,13.34">
                  mathyataś ca samuttasthau tasyoroḥ puruṣaḥ kila <br />
                  dagdhasthūṇāpratīkāśaḥ kharvaṭāsyo 'tihrasvakaḥ //
                   <span class="ref">ViP_1,13.34</span></p>
               
               
               <p id="ViP_1,13.35">
                  kiṃ karomīti tān sarvān viprān āha tvarānvitaḥ <br />
                  niṣīdeti tam ūcus te niṣādas tena so 'bhavat //
                   <span class="ref">ViP_1,13.35</span></p>
               
               
               <p id="ViP_1,13.36">
                  tatas tatsaṃbhavā jātā vindhyaśailanivāsinaḥ <br />
                  niṣādā muniśārdūla pāpakarmopalakṣaṇāḥ //
                   <span class="ref">ViP_1,13.36</span></p>
               
               
               <p id="ViP_1,13.37">
                  tena dvāreṇa tat pāpaṃ niṣkrāntaṃ tasya bhūpateḥ <br />
                  niṣādās te tato jātā venakalmaṣanāśanāḥ //
                   <span class="ref">ViP_1,13.37</span></p>
               
               
               <p id="ViP_1,13.38">
                  tato 'sya dakṣiṇaṃ hastaṃ mamanthus te dvijottamāḥ //
                   <span class="ref">ViP_1,13.38</span></p>
               
               
               <p id="ViP_1,13.39">
                  mathyamāne ca tatrābhūt pṛthur vainyaḥ pratāpavān <br />
                  dīpyamānaḥ svavapuṣā sākṣād agnir iva jvalan //
                   <span class="ref">ViP_1,13.39</span></p>
               
               
               <p id="ViP_1,13.40">
                  ādyam ājagavaṃ nāma khāt papāta tato dhanuḥ <br />
                  śarāś ca divyā nabhasaḥ kavacaṃ ca papāta ha //
                   <span class="ref">ViP_1,13.40</span></p>
               
               
               <p id="ViP_1,13.41">
                  tasmiñ jāte tu bhūtāni saṃprahṛṣṭāni sarvaśaḥ //
                   <span class="ref">ViP_1,13.41</span></p>
               
               
               <p id="ViP_1,13.42">
                  satputreṇa ca jātena veno 'pi tridivaṃ yayau <br />
                  punnāmno narakāt trātaḥ sa tena sumahātmanā //
                   <span class="ref">ViP_1,13.42</span></p>
               
               
               <p id="ViP_1,13.43">
                  taṃ samudrāś ca nadyaś ca ratnāny ādāya sarvaśaḥ <br />
                  toyāni cābhiṣekārthaṃ sarvāṇy evopatasthire //
                   <span class="ref">ViP_1,13.43</span></p>
               
               
               <p id="ViP_1,13.44">
                  pitāmahaś ca bhagavān devair āṅgirasaiḥ saha <br />
                  sthāvarāṇi ca bhūtāni jaṅgamāni ca sarvaśaḥ <br />
                  samāgamya tadā vainyam abhyaṣiñcan narādhipam //
                   <span class="ref">ViP_1,13.44</span></p>
               
               
               <p id="ViP_1,13.45">
                  haste tu dakṣiṇe cakraṃ dṛṣṭvā tasya pitāmahaḥ <br />
                  viṣṇor aṃśaṃ pṛthuṃ matvā paritoṣaṃ paraṃ yayau //
                   <span class="ref">ViP_1,13.45</span></p>
               
               
               <p id="ViP_1,13.46">
                  viṣṇucihnaṃ kare cakraṃ sarveṣāṃ cakravartinām <br />
                  bhavaty avyāhato yasya prabhāvas tridaśair api //
                   <span class="ref">ViP_1,13.46</span></p>
               
               
               <p id="ViP_1,13.47">
                  mahatā rājarājyena pṛthur vainyaḥ pratāpavān <br />
                  so 'bhiṣikto mahātejā vidhivad dharmakovidaiḥ //
                   <span class="ref">ViP_1,13.47</span></p>
               
               
               <p id="ViP_1,13.48">
                  pitrāparañjitās tasya prajās tenānurañjitāḥ <br />
                  anurāgāt tatas tasya nāma rājety ajāyata //
                   <span class="ref">ViP_1,13.48</span></p>
               
               
               <p id="ViP_1,13.49">
                  āpas tastambhire cāsya samudram abhiyāsyataḥ <br />
                  parvatāś ca dadur mārgaṃ dhvajabhaṅgaś ca nābhavat //
                   <span class="ref">ViP_1,13.49</span></p>
               
               
               <p id="ViP_1,13.50">
                  akṛṣṭapacyā pṛthivī siddhyanty annāni cintayā <br />
                  sarvakāmadughā gāvaḥ puṭake puṭake madhu //
                   <span class="ref">ViP_1,13.50</span></p>
               
               
               <p id="ViP_1,13.51">
                  tasya vai jātamātrasya yajñe paitāmahe śubhe <br />
                  sūtaḥ sūtyāṃ samutpannaḥ sautye 'hani mahāmatiḥ //
                   <span class="ref">ViP_1,13.51</span></p>
               
               <span class="note">D7 ins.:</span>
               
               
               <p id="ViP_1,13.51*37">
                  pṛthur evābhavat tasmāt tataḥ pṛthur ajāyata //
                   <span class="ref">ViP_1,13.51*37</span></p>
               
               
               <p id="ViP_1,13.52">
                  tasminn eva mahāyajño jajñe prājño 'tha māgadhaḥ <br />
                  proktau tadā munivarais tāv ubhau sūtamāgadhau //
                   <span class="ref">ViP_1,13.52</span></p>
               
               
               <p id="ViP_1,13.53">
                  stūyatām eṣa nṛpatiḥ pṛthur vainyaḥ pratāpavān <br />
                  karmaitad anurūpaṃ ca pātraṃ stotrasya cāpy ayam //
                   <span class="ref">ViP_1,13.53</span></p>
               
               
               <p id="ViP_1,13.54">
                  tatas tāv ūcatur viprān sarvān eva kṛtāñjalī <br />
                  adyajātasya no karma jñāyate 'sya mahīpateḥ //
                   <span class="ref">ViP_1,13.54</span></p>
               
               
               <p id="ViP_1,13.55">
                  guṇā na cāsya jñāyante na cāsya prathitaṃ yaśaḥ <br />
                  stotraṃ kimāśrayaṃ tv asya kāryam asmābhir ucyatām //
                   <span class="ref">ViP_1,13.55</span></p>
               
               ṛṣaya ūcuḥ:
               
               <p id="ViP_1,13.56">
                  kariṣyaty eṣa yat karma cakravartī mahābalaḥ <br />
                  guṇā bhaviṣyā ye cāsya tair ayaṃ stūyatāṃ nṛpaḥ //
                   <span class="ref">ViP_1,13.56</span></p>
               
               parāśara uvāca:
               
               <p id="ViP_1,13.57">
                  tataḥ sa nṛpatis toṣaṃ tac chrutvā paramaṃ yayau <br />
                  sadguṇaiḥ ślāghyatām eti stavyāś cābhyāṃ guṇā mama //
                   <span class="ref">ViP_1,13.57</span></p>
               
               
               <p id="ViP_1,13.58">
                  tasmād yad atra stotre me guṇanirvarṇanaṃ tv imau <br />
                  kariṣyete kariṣyāmi tad evāhaṃ samāhitaḥ //
                   <span class="ref">ViP_1,13.58</span></p>
               
               
               <p id="ViP_1,13.59">
                  yad imau varjanīyaṃ ca kiṃcid atra vadiṣyataḥ <br />
                  tad ahaṃ varjayiṣyāmīty evaṃ cakre matiṃ nṛpaḥ //
                   <span class="ref">ViP_1,13.59</span></p>
               
               
               <p id="ViP_1,13.60">
                  atha tau cakratuḥ stotraṃ pṛthor vainyasya dhīmataḥ <br />
                  bhaviṣyaiḥ karmabhiḥ samyak susvarau sūtamāgadhau //
                   <span class="ref">ViP_1,13.60</span></p>
               
               
               <p id="ViP_1,13.61">
                  satyavāg dānaśīlo 'yaṃ satyasandho nareśvaraḥ <br />
                  hrīmān maitraḥ kṣamāśīlo vikrānto duṣṭaśāsanaḥ //
                   <span class="ref">ViP_1,13.61</span></p>
               
               
               <p id="ViP_1,13.62">
                  dharmajñāś ca kṛtajñāś ca dayāvān priyabhāṣakaḥ <br />
                  mānyān mānayitā yajvā brahmaṇyaḥ sādhuvatsalaḥ //
                   <span class="ref">ViP_1,13.62</span></p>
               
               
               <p id="ViP_1,13.63">
                  samaḥ śatrau ca mitre ca vyavahārasthitau nṛpaḥ //
                   <span class="ref">ViP_1,13.63</span></p>
               
               
               <p id="ViP_1,13.64">
                  sūtenoktān guṇān itthaṃ sa tadā māgadhena ca <br />
                  cakāra hṛdi tādṛk ca karmaṇā kṛtavān asau //
                   <span class="ref">ViP_1,13.64</span></p>
               
               
               <p id="ViP_1,13.65">
                  tataḥ sa pṛthivīpālaḥ pālayan vasudhām imām <br />
                  iyāja vividhair yajñair mahadbhir bhūridakṣiṇaiḥ //
                   <span class="ref">ViP_1,13.65</span></p>
               
               
               <p id="ViP_1,13.66">
                  taṃ prajāḥ pṛthivīnātham upatasthuḥ kṣudhārditāḥ <br />
                  oṣadhīṣu praṇaṣṭāsu tasmin kāle hy arājake <br />
                  tam ūcus tena tāḥ pṛṣṭās tatrāgamanakāraṇam //
                   <span class="ref">ViP_1,13.66</span></p>
               
               <span class="note">D5 ins.:</span>
               
               
               <p id="ViP_1,13.66*38">
                  prajāpatiguṇaṃ śūraṃ pṛthuṃ satyaparākramam //
                   <span class="ref">ViP_1,13.66*38</span></p>
               
               prajā ūcuḥ:
               
               <p id="ViP_1,13.67">
                  arājake nṛpaśreṣṭha dharitryā sakalauṣadhīḥ <br />
                  grastās tataḥ kṣayaṃ yānti prajāḥ sarvāḥ prajeśvara //
                   <span class="ref">ViP_1,13.67</span></p>
               
               
               <p id="ViP_1,13.68">
                  tvaṃ no vṛttiprado dhātrā prajāpālo nirūpitaḥ <br />
                  dehi naḥ kṣutparītānāṃ prajānāṃ jīvanauṣadhīḥ //
                   <span class="ref">ViP_1,13.68</span></p>
               
               parāśara uvāca:
               
               <p id="ViP_1,13.69">
                  tato 'tha nṛpatir divyam ādāyājagavaṃ dhanuḥ <br />
                  śarāṃś ca divyān kupitaḥ so 'nvadhāvad vasuṃdharām //
                   <span class="ref">ViP_1,13.69</span></p>
               
               
               <p id="ViP_1,13.70">
                  tato nanāśa tvaritā gaur bhūtvā tu vasuṃdharā <br />
                  sā lokān brahmalokādīn saṃtrāsād agaman mahī //
                   <span class="ref">ViP_1,13.70</span></p>
               
               
               <p id="ViP_1,13.71">
                  yatra yatra yayau devī sā tadā bhūtadhāriṇī <br />
                  tatra tatra tu sā vainyaṃ dadṛśe 'bhyudyatāyudham //
                   <span class="ref">ViP_1,13.71</span></p>
               
               
               <p id="ViP_1,13.72">
                  tatas taṃ prāha vasudhā pṛthuṃ pṛthuparākramam <br />
                  pravepamānā tadbāṇaparitrāṇaparāyaṇā //
                   <span class="ref">ViP_1,13.72</span></p>
               
               pṛthivy uvāca:
               
               <p id="ViP_1,13.73">
                  strīvadhe tvaṃ mahāpāpaṃ kiṃ narendra na paśyasi <br />
                  yena māṃ hantum atyarthaṃ prakaroṣi nṛpodyamam //
                   <span class="ref">ViP_1,13.73</span></p>
               
               pṛthur uvāca:
               
               <p id="ViP_1,13.74">
                  ekasmin yatra nidhanaṃ prāpite duṣṭacāriṇi <br />
                  bahūnāṃ bhavati kṣemaṃ tasya puṇyaprado vadhaḥ //
                   <span class="ref">ViP_1,13.74</span></p>
               
               pṛthivy uvāca:
               
               <p id="ViP_1,13.75">
                  prajānām upakārāya yadi māṃ tvaṃ haniṣyasi <br />
                  ādhāraḥ kaḥ prajānāṃ te nṛpaśreṣṭha bhaviṣyati //
                   <span class="ref">ViP_1,13.75</span></p>
               
               pṛthur uvāca:
               
               <p id="ViP_1,13.76">
                  tvāṃ hatvā vasudhe bāṇair macchāsanaparāṅmukhīm <br />
                  ātmayogabalenemā dhārayiṣyāmy ahaṃ prajāḥ //
                   <span class="ref">ViP_1,13.76</span></p>
               
               parāśara uvāca:
               
               <p id="ViP_1,13.77">
                  tataḥ praṇamya vasudhā taṃ bhūyaḥ prāha pārthivam <br />
                  pravepitāṅgī paramaṃ sādhvasaṃ samupāgatā //
                   <span class="ref">ViP_1,13.77</span></p>
               
               pṛthivy uvāca:
               
               <p id="ViP_1,13.78">
                  upāyataḥ samārabdhāḥ sarve siddhyanty upakramāḥ <br />
                  tasmād vadāmy upāyaṃ te taṃ kuruṣva yadīcchasi //
                   <span class="ref">ViP_1,13.78</span></p>
               
               
               <p id="ViP_1,13.79">
                  samastā yā mayā jīrṇā naranātha mahauṣadhīḥ <br />
                  yadīcchasi pradāsyāmi tāḥ kṣīrapariṇāminīḥ //
                   <span class="ref">ViP_1,13.79</span></p>
               
               
               <p id="ViP_1,13.80">
                  tasmāt prajāhitārthāya mama dharmabhṛtāṃ vara <br />
                  taṃ tu vatsaṃ prayaccha tvaṃ kṣareyaṃ yena vatsalā //
                   <span class="ref">ViP_1,13.80</span></p>
               
               
               <p id="ViP_1,13.81">
                  samāṃ ca kuru sarvatra yena kṣīraṃ samantataḥ <br />
                  varauṣadhībījabhūtaṃ vīra sarvatra bhāvaye //
                   <span class="ref">ViP_1,13.81</span></p>
               
               parāśara uvāca:
               
               <p id="ViP_1,13.82">
                  tata utsārayām āsa śailāñ chatasahasraśaḥ <br />
                  dhanuṣkoṭyā tadā vainyas tena śailā vivardhitāḥ //
                   <span class="ref">ViP_1,13.82</span></p>
               
               
               <p id="ViP_1,13.83">
                  na hi pūrvavisarge vai viṣame pṛthivītale <br />
                  pravibhāgaḥ purāṇāṃ vā grāmāṇāṃ vā tadābhavat //
                   <span class="ref">ViP_1,13.83</span></p>
               
               
               <p id="ViP_1,13.84">
                  na sasyāni na gorakṣyaṃ na kṛṣir na vaṇikpathaḥ <br />
                  vainyāt prabhṛti maitreya sarvasyaitasya saṃbhavaḥ //
                   <span class="ref">ViP_1,13.84</span></p>
               
               
               <p id="ViP_1,13.85">
                  yatra yatra samaṃ tv asyā bhūmer āsīn narādhipaḥ <br />
                  tatra tatra prajānāṃ hi nivāsaṃ samarocayat //
                   <span class="ref">ViP_1,13.85</span></p>
               
               
               <p id="ViP_1,13.86">
                  āhāraḥ phalamūlāni prajānām abhavat tadā <br />
                  kṛcchreṇa mahatā so 'pi praṇaṣṭāsv oṣadhīṣu vai //
                   <span class="ref">ViP_1,13.86</span></p>
               
               
               <p id="ViP_1,13.87">
                  sa kalpayitvā vatsaṃ tu manuṃ svāyambhuvaṃ prabhum <br />
                  sve pāṇau pṛthivīnātho dudoha pṛthivīṃ pṛthuḥ <br />
                  sasyajātāni sarvāṇi prajānāṃ hitakāmyayā //
                   <span class="ref">ViP_1,13.87</span></p>
               
               
               <p id="ViP_1,13.88">
                  tenānnena prajās tāta vartante 'dyāpi nityaśaḥ //
                   <span class="ref">ViP_1,13.88</span></p>
               
               
               <p id="ViP_1,13.89">
                  prāṇapradānāt sa pṛthur yasmād bhūmer abhūt pitā <br />
                  tatas tu pṛthivīsaṃjñām avāpākhiladhāriṇī //
                   <span class="ref">ViP_1,13.89</span></p>
               
               
               <p id="ViP_1,13.90">
                  tataś ca devair munibhir daityai rakṣobhir adribhiḥ <br />
                  gandharvair uragair yakṣaiḥ pitṛbhis tarubhis tathā //
                   <span class="ref">ViP_1,13.90</span></p>
               
               
               <p id="ViP_1,13.91">
                  tat tat pātram upādāya tat tad dugdhaṃ mune payaḥ <br />
                  vatsadogdhṛviśeṣāś ca teṣāṃ tadyonayo 'bhavan //
                   <span class="ref">ViP_1,13.91</span></p>
               
               
               <p id="ViP_1,13.92">
                  saiṣā dhātrī vidhātrī ca dhāriṇī poṣaṇī tathā <br />
                  sarvasya jagataḥ pṛthvī viṣṇupādatalodbhavā //
                   <span class="ref">ViP_1,13.92</span></p>
               
               
               <p id="ViP_1,13.93">
                  evaṃprabhāvaḥ sa pṛthuḥ putro venasya vīryavān <br />
                  jajñe mahīpatiḥ pūrvaṃ rājābhūj janarañjanāt //
                   <span class="ref">ViP_1,13.93</span></p>
               
               
               <p id="ViP_1,13.94">
                  ya idaṃ janma vainyasya pṛthoḥ saṃkīrtayen naraḥ <br />
                  na tasya duṣkṛtaṃ kiṃcit phaladāyi prajāyate //
                   <span class="ref">ViP_1,13.94</span></p>
               
               
               <p id="ViP_1,13.95">
                  duḥsvapnopaśamaṃ nṝṇāṃ śṛṇvatāṃ caitad uttamam <br />
                  pṛthor janma prabhāvaś ca karoti satataṃ nṛṇām //
                   <span class="ref">ViP_1,13.95</span></p>
               
               
               <p>[[iti śrīviṣṇupurāṇe prathame 'ṃśe trayodaśo 'dhyāyaḥ ]]</p>
               
               </div>
            
            <div id="d1e16959">
               parāśara uvāca:
               
               <p id="ViP_1,14.1">
                  pṛthoḥ putrau mahāvīryau jajñāte 'ntardhivādinau <br />
                  śikhaṇḍinī havirdhānam antardhānād vyajāyata //
                   <span class="ref">ViP_1,14.1</span></p>
               
               
               <p id="ViP_1,14.2">
                  havirdhānāt ṣaḍ āgneyī dhiṣaṇājanayat sutān <br />
                  prācīnabarhiṣaṃ śukraṃ gayaṃ kṛṣṇaṃ vṛjājinau //
                   <span class="ref">ViP_1,14.2</span></p>
               
               
               <p id="ViP_1,14.3">
                  prācīnabarhir bhagavān mahān āsīt prajāpatiḥ <br />
                  havirdhānir mahārājo yena saṃvardhitāḥ prajāḥ //
                   <span class="ref">ViP_1,14.3</span></p>
               
               
               <p id="ViP_1,14.4">
                  prācīnāgrāḥ kuśās tasya pṛthivyāṃ viśrutā mune <br />
                  prācīnabarhir abhavat khyāto bhuvi mahābalaḥ //
                   <span class="ref">ViP_1,14.4</span></p>
               
               
               <p id="ViP_1,14.5">
                  samudratanayāyāṃ tu kṛtadāro mahīpatiḥ <br />
                  mahatas tapasaḥ pāre savarṇāyāṃ mahīpateḥ //
                   <span class="ref">ViP_1,14.5</span></p>
               
               
               <p id="ViP_1,14.6">
                  savarṇādhatta sāmudrī daśa prācīnabarhiṣaḥ <br />
                  sarve pracetaso nāma dhanurvedasya pāragāḥ //
                   <span class="ref">ViP_1,14.6</span></p>
               
               
               <p id="ViP_1,14.7">
                  apṛthagdharmacaraṇās te 'tapyanta mahat tapaḥ <br />
                  daśa varṣasahasrāṇi samudrasalileśayāḥ //
                   <span class="ref">ViP_1,14.7</span></p>
               
               maitreya uvāca:
               
               <p id="ViP_1,14.8">
                  yadarthaṃ te mahātmānas tapas tepur mahāmune <br />
                  pracetasaḥ samudrāmbhasy etad ākhyātum arhasi //
                   <span class="ref">ViP_1,14.8</span></p>
               
               parāśara uvāca:
               
               <p id="ViP_1,14.9">
                  pitrā pracetasaḥ proktāḥ prajārtham amitātmanā <br />
                  prajāpatiniyuktena bahumānapuraḥsaram //
                   <span class="ref">ViP_1,14.9</span></p>
               
               prācīnabarhir uvāca:
               
               <p id="ViP_1,14.10">
                  brahmaṇā devadevena samādiṣṭo 'smy ahaṃ sutāḥ <br />
                  prajāḥ saṃvardhanīyās te mayā coktaṃ tatheti tat //
                   <span class="ref">ViP_1,14.10</span></p>
               
               
               <p id="ViP_1,14.11">
                  tan mama prītaye putrāḥ prajāvṛddhim atandritāḥ <br />
                  kurudhvaṃ mānanīyā ca samyag ājñā prajāpateḥ //
                   <span class="ref">ViP_1,14.11</span></p>
               
               parāśara uvāca:
               
               <p id="ViP_1,14.12">
                  tatas te tat pituḥ śrutvā vacanaṃ nṛpanandanāḥ <br />
                  tathety uktvā ca taṃ bhūyaḥ papracchuḥ pitaraṃ mune //
                   <span class="ref">ViP_1,14.12</span></p>
               
               pracetasa ūcuḥ:
               
               <p id="ViP_1,14.13">
                  yena tāta prajāvṛddhau samarthāḥ karmaṇā vayam <br />
                  bhavema tat samastaṃ naḥ karma vyākhyātum arhasi //
                   <span class="ref">ViP_1,14.13</span></p>
               
               pitovāca:
               
               <p id="ViP_1,14.14">
                  ārādhya varadaṃ viṣṇum iṣṭaprāptim asaṃśayam <br />
                  sameti nānyathā martyaḥ kim anyat kathayāmi vaḥ //
                   <span class="ref">ViP_1,14.14</span></p>
               
               
               <p id="ViP_1,14.15">
                  tasmāt prajāvivṛddhyarthaṃ sarvabhūtaprabhuṃ harim <br />
                  ārādhayata govindaṃ yadi siddhim abhīpsatha //
                   <span class="ref">ViP_1,14.15</span></p>
               
               
               <p id="ViP_1,14.16">
                  dharmam arthaṃ ca kāmaṃ ca mokṣaṃ cānvicchatā sadā <br />
                  ārādhanīyo bhagavān anādiḥ puruṣottamaḥ //
                   <span class="ref">ViP_1,14.16</span></p>
               
               
               <p id="ViP_1,14.17">
                  yasminn ārādhite sargaṃ cakārādau prajāpatiḥ <br />
                  tam ārādhyācyutaṃ vṛddhiḥ prajānāṃ vo bhaviṣyati //
                   <span class="ref">ViP_1,14.17</span></p>
               
               parāśara uvāca:
               
               <p id="ViP_1,14.18">
                  ity evam uktās te pitrā putrāḥ pracetaso daśa <br />
                  magnāḥ payodhisalile tapas tepuḥ samāhitāḥ //
                   <span class="ref">ViP_1,14.18</span></p>
               
               
               <p id="ViP_1,14.19">
                  daśa varṣasahasrāṇi nyastacittā jagatpatau <br />
                  nārāyaṇe muniśreṣṭha sarvalokaparāyaṇe //
                   <span class="ref">ViP_1,14.19</span></p>
               
               
               <p id="ViP_1,14.20">
                  tatraiva te sthitā devam ekāgramanaso harim <br />
                  tuṣṭuvur yaḥ stutaḥ kāmān stotur iṣṭān prayacchati //
                   <span class="ref">ViP_1,14.20</span></p>
               
               maitreya uvāca:
               
               <p id="ViP_1,14.21">
                  stavaṃ pracetaso viṣṇoḥ samudrāmbhasi saṃsthitāḥ <br />
                  cakrus taṃ me muniśreṣṭha supuṇyaṃ vaktum arhasi //
                   <span class="ref">ViP_1,14.21</span></p>
               
               parāśara uvāca:
               
               <p id="ViP_1,14.22">
                  śṛṇu maitreya govindaṃ yathāpūrvaṃ pracetasaḥ <br />
                  tuṣṭuvus tanmayībhūtāḥ samudrasalileśayāḥ //
                   <span class="ref">ViP_1,14.22</span></p>
               
               pracetasa ūcuḥ:
               
               <p id="ViP_1,14.23">
                  natāḥ sma sarvavacasāṃ pratiṣṭhā yatra śāśvatī <br />
                  tam ādyantam aśeṣasya jagataḥ paramaṃ prabhum //
                   <span class="ref">ViP_1,14.23</span></p>
               
               <span class="note">D7 ins.:</span>
               
               
               <p id="ViP_1,14.23*39:1">
                  jagadbījatayā natvā carurūpavibhāgataḥ //
                   <span class="ref">ViP_1,14.23*39:1</span></p>
               
               
               <p id="ViP_1,14.23*39:2">
                  śuddharūpapraṇāmeta tuṣṭo viṣṇuḥ pracetasām //
                   <span class="ref">ViP_1,14.23*39:2</span></p>
               
               
               <p id="ViP_1,14.24">
                  jyotir ādyam anaupamyam aṇv anantam apāravat <br />
                  yonibhūtam aśeṣasya sthāvarasya carasya ca //
                   <span class="ref">ViP_1,14.24</span></p>
               
               
               <p id="ViP_1,14.25">
                  yasyāhaḥ prathamaṃ rūpam arūpasya tato niśā <br />
                  saṃdhyā ca parameśasya tasmai kālātmane namaḥ //
                   <span class="ref">ViP_1,14.25</span></p>
               
               
               <p id="ViP_1,14.26">
                  bhujyate 'nudinaṃ devaiḥ pitṛbhiś ca sudhātmakaḥ <br />
                  jīvabhūtaḥ samastasya tasmai somātmane namaḥ //
                   <span class="ref">ViP_1,14.26</span></p>
               
               
               <p id="ViP_1,14.27">
                  yas tamo hanti tīvrātmā svabhābhir bhāsayan nabhaḥ <br />
                  gharmaśītāmbhasāṃ yonis tasmai sūryātmane namaḥ //
                   <span class="ref">ViP_1,14.27</span></p>
               
               
               <p id="ViP_1,14.28">
                  kāṭhinyavān yo bibharti jagad etad aśeṣataḥ <br />
                  śabdādisaṃśrayo vyāpī tasmai bhūmyātmane namaḥ //
                   <span class="ref">ViP_1,14.28</span></p>
               
               
               <p id="ViP_1,14.29">
                  yad yonibhūtaṃ jagato bījaṃ yat sarvadehinām <br />
                  tat toyarūpam īśasya namāmo harimedhasaḥ //
                   <span class="ref">ViP_1,14.29</span></p>
               
               
               <p id="ViP_1,14.30">
                  yo mukhaṃ sarvadevānāṃ havyabhuk kavyabhuk tathā <br />
                  pitṝṇāṃ ca namas tasmai viṣṇave pāvakātmane //
                   <span class="ref">ViP_1,14.30</span></p>
               
               
               <p id="ViP_1,14.31">
                  pañcadhāvasthito dehe yaś ceṣṭāṃ kurute 'niśam <br />
                  ākāśayonir bhagavāṃs tasmai vāyvātmane namaḥ //
                   <span class="ref">ViP_1,14.31</span></p>
               
               
               <p id="ViP_1,14.32">
                  avakāśam aśeṣāṇāṃ bhūtānāṃ yaḥ prayacchati <br />
                  anantamūrtimāñ chuddhas tasmai vyomātmane namaḥ //
                   <span class="ref">ViP_1,14.32</span></p>
               
               
               <p id="ViP_1,14.33">
                  samastendriyavargasya yaḥ sadā sthānam uttamam <br />
                  tasmai śabdādirūpāya namaḥ kṛṣṇāya vedhase //
                   <span class="ref">ViP_1,14.33</span></p>
               
               
               <p id="ViP_1,14.34">
                  gṛhṇāti viṣayān nityam indriyātmā kṣarākṣaraḥ <br />
                  yas tasmai jñānamūlāya natāḥ sma harimedhase //
                   <span class="ref">ViP_1,14.34</span></p>
               
               
               <p id="ViP_1,14.35">
                  gṛhītān indriyair arthān ātmane yaḥ prayacchati <br />
                  antaḥkaraṇabhūtāya tasmai viśvātmane namaḥ //
                   <span class="ref">ViP_1,14.35</span></p>
               
               
               <p id="ViP_1,14.36">
                  yasminn anante sakalaṃ viśvaṃ yasmāt tathodgatam <br />
                  layasthānaṃ ca yas tasmai namaḥ prakṛtidharmiṇe //
                   <span class="ref">ViP_1,14.36</span></p>
               
               
               <p id="ViP_1,14.37">
                  śuddhaḥ saṃllakṣyate bhrāntyā guṇavān iva yo 'guṇaḥ <br />
                  tam ātmarūpiṇaṃ devaṃ natāḥ sma puruṣottamam //
                   <span class="ref">ViP_1,14.37</span></p>
               
               
               <p id="ViP_1,14.38">
                  avikāram ajaṃ śuddhaṃ nirguṇaṃ yan nirañjanam <br />
                  natāḥ sma tat paraṃ brahma viṣṇor yat paramaṃ padam //
                   <span class="ref">ViP_1,14.38</span></p>
               
               
               <p id="ViP_1,14.39">
                  adīrghahrasvam asthūlam anaṇv agryam alohitam <br />
                  asnehacchāyam atanum asaktam asamīraṇam //
                   <span class="ref">ViP_1,14.39</span></p>
               
               
               <p id="ViP_1,14.40">
                  anākāśam asaṃsparśam agandham arasaṃ ca yat <br />
                  acakṣuḥśrotram acalam avākpāṇim amānasam //
                   <span class="ref">ViP_1,14.40</span></p>
               
               
               <p id="ViP_1,14.41">
                  anāmagotram asukham atejaskam ahetukam <br />
                  abhayaṃ bhrāntirahitam anidram ajarāmaram //
                   <span class="ref">ViP_1,14.41</span></p>
               
               
               <p id="ViP_1,14.42">
                  arajo 'śabdam amṛtam aplutaṃ yad asaṃvṛtam <br />
                  pūrvāpare na vai yasmiṃs tad viṣṇoḥ paramaṃ padam //
                   <span class="ref">ViP_1,14.42</span></p>
               
               
               <p id="ViP_1,14.43">
                  param īśitvaguṇavat sarvabhūtam asaṃśrayam <br />
                  natāḥ sma tat padaṃ viṣṇor jihvādṛggocaraṃ na yat //
                   <span class="ref">ViP_1,14.43</span></p>
               
               parāśara uvāca:
               
               <p id="ViP_1,14.44">
                  evaṃ pracetaso viṣṇuṃ stuvantas tatsamādhayaḥ <br />
                  daśa varṣasahasrāṇi tapaś cerur mahārṇave //
                   <span class="ref">ViP_1,14.44</span></p>
               
               
               <p id="ViP_1,14.45">
                  tataḥ prasanno bhagavāṃs teṣām antarjale hariḥ <br />
                  dadau darśanam unnidranīlotpaladalacchaviḥ //
                   <span class="ref">ViP_1,14.45</span></p>
               
               
               <p id="ViP_1,14.46">
                  patatrirājam ārūḍham avalokya pracetasaḥ <br />
                  praṇipetuḥ śirobhis taṃ bhaktibhārāvanāmitaiḥ //
                   <span class="ref">ViP_1,14.46</span></p>
               
               
               <p id="ViP_1,14.47">
                  tatas tān āha bhagavān vriyatām īpsito varaḥ <br />
                  prasādasumukho 'haṃ vo varadaḥ samupasthitaḥ //
                   <span class="ref">ViP_1,14.47</span></p>
               
               
               <p id="ViP_1,14.48">
                  tatas tam ūcur varadaṃ praṇipatya pracetasaḥ <br />
                  yathā pitrā samādiṣṭaṃ prajānāṃ vṛddhikāraṇam //
                   <span class="ref">ViP_1,14.48</span></p>
               
               
               <p id="ViP_1,14.49">
                  sa cāpi devas taṃ dattvā yathābhilaṣitaṃ varam <br />
                  antardhānaṃ jagāmāśu te ca niścakramur jalāt //
                   <span class="ref">ViP_1,14.49</span></p>
               
               
               <p>[[iti śrīviṣṇupurāṇe prathame 'ṃśe caturdaśo 'dhyāyaḥ ]]</p>
               
               </div>
            
            <div id="d1e17952">
               parāśara uvāca:
               
               <p id="ViP_1,15.1">
                  tapaś caratsu pṛthivīṃ pracetaḥsu mahīruhāḥ <br />
                  arakṣyamāṇām āvavrur babhūvātha prajākṣayaḥ //
                   <span class="ref">ViP_1,15.1</span></p>
               
               
               <p id="ViP_1,15.2">
                  nāśakan māruto vātuṃ vṛtaṃ kham abhavad drumaiḥ <br />
                  daśavarṣasahasrāṇi na śekuś ceṣṭituṃ prajāḥ //
                   <span class="ref">ViP_1,15.2</span></p>
               
               
               <p id="ViP_1,15.3">
                  tān dṛṣṭvā jalaniṣkrāntāḥ sarve kruddhāḥ pracetasaḥ <br />
                  mukhebhyo vāyum agniṃ ca te 'sṛjañ jātamanyavaḥ //
                   <span class="ref">ViP_1,15.3</span></p>
               
               
               <p id="ViP_1,15.4">
                  unmūlān atha tān vṛkṣān kṛtvā vāyur aśoṣayat <br />
                  tān agnir adahad ghoras tatrābhūd drumasaṃkṣayaḥ //
                   <span class="ref">ViP_1,15.4</span></p>
               
               
               <p id="ViP_1,15.5">
                  drumakṣayam atho dṛṣṭvā kiṃcic chiṣṭeṣu śākhiṣu <br />
                  upagamyābravīd etān rājā somaḥ prajāpatīn //
                   <span class="ref">ViP_1,15.5</span></p>
               
               
               <p id="ViP_1,15.6">
                  kopaṃ yacchata rājānaḥ śṛṇudhvaṃ ca vaco mama <br />
                  saṃdhānaṃ vaḥ kariṣyāmi saha kṣitiruhair aham //
                   <span class="ref">ViP_1,15.6</span></p>
               
               
               <p id="ViP_1,15.7">
                  ratnabhūtā ca kanyeyaṃ vārkṣeyī varavarṇinī <br />
                  bhaviṣyaṃ jānatā pūrvaṃ mayā gobhir vivardhitā //
                   <span class="ref">ViP_1,15.7</span></p>
               
               
               <p id="ViP_1,15.8">
                  māriṣā nāma nāmnaiṣā vṛkṣāṇām iti nirmitā <br />
                  bhāryā vo 'stu mahābhāgā dhruvaṃ vaṃśavivardhinī //
                   <span class="ref">ViP_1,15.8</span></p>
               
               
               <p id="ViP_1,15.9">
                  yuṣmākaṃ tejaso 'rdhena mama cārdhena tejasaḥ <br />
                  asyām utpatsyate vidvān dakṣo nāma prajāpatiḥ //
                   <span class="ref">ViP_1,15.9</span></p>
               
               
               <p id="ViP_1,15.10">
                  mama cāṃśena saṃyukto yuṣmattejomayena vai <br />
                  agnināgnisamo bhūyaḥ prajāḥ saṃvardhayiṣyati //
                   <span class="ref">ViP_1,15.10</span></p>
               
               
               <p id="ViP_1,15.11">
                  kaṇḍur nāma muniḥ pūrvam āsīd vedavidāṃ varaḥ <br />
                  suramye gomatītīre sa tepe paramaṃ tapaḥ //
                   <span class="ref">ViP_1,15.11</span></p>
               
               
               <p id="ViP_1,15.12">
                  tatkṣobhāya surendreṇa pramlocākhyā varāpsarāḥ <br />
                  prayuktā kṣobhayām āsa tam ṛṣiṃ sā śucismitā //
                   <span class="ref">ViP_1,15.12</span></p>
               
               
               <p id="ViP_1,15.13">
                  kṣobhitaḥ sa tayā sārdhaṃ varṣāṇām adhikaṃ śatam <br />
                  atiṣṭhan mandaradroṇyāṃ viṣayāsaktamānasaḥ //
                   <span class="ref">ViP_1,15.13</span></p>
               
               
               <p id="ViP_1,15.14">
                  sā taṃ prāha mahābhāga gantum icchāmy ahaṃ divam <br />
                  prasādasumukho brahmann anujñāṃ dātum arhasi //
                   <span class="ref">ViP_1,15.14</span></p>
               
               
               <p id="ViP_1,15.15">
                  tayaivam uktaḥ sa munis tasyām āsaktamānasaḥ <br />
                  dināni katicid bhadre sthīyatām ity abhāṣata //
                   <span class="ref">ViP_1,15.15</span></p>
               
               
               <p id="ViP_1,15.16">
                  evam uktā tatas tena sāgraṃ varṣaśataṃ punaḥ <br />
                  bubhuje viṣayāṃs tanvī tena sārdhaṃ mahātmanā //
                   <span class="ref">ViP_1,15.16</span></p>
               
               
               <p id="ViP_1,15.17">
                  anujñāṃ dehi bhagavan vrajāmi tridaśālayam <br />
                  uktas tayeti sa muniḥ sthīyatām ity abhāṣata //
                   <span class="ref">ViP_1,15.17</span></p>
               
               
               <p id="ViP_1,15.18">
                  punar gate varṣaśate sādhike sā śubhānanā <br />
                  yāmīty āha divaṃ brahman praṇayasmitaśobhanam //
                   <span class="ref">ViP_1,15.18</span></p>
               
               
               <p id="ViP_1,15.19">
                  uktas tayaivaṃ sa munir upaguhyāyatekṣaṇām <br />
                  prāhāsyatāṃ kṣaṇaṃ subhru cirakālaṃ gamiṣyasi //
                   <span class="ref">ViP_1,15.19</span></p>
               
               
               <p id="ViP_1,15.20">
                  tacchāpabhītā suśroṇī saha tenarṣiṇā punaḥ <br />
                  śatadvayaṃ kiṃcid ūnaṃ varṣāṇām anvatiṣṭhata //
                   <span class="ref">ViP_1,15.20</span></p>
               
               
               <p id="ViP_1,15.21">
                  gamanāya mahābhāgo devarājaniveśanam <br />
                  proktaḥ proktas tayā tanvyā sthīyatām ity abhāṣata //
                   <span class="ref">ViP_1,15.21</span></p>
               
               <span class="note">D7 ins.:</span>
               
               
               <p id="ViP_1,15.21*40:1">
                  yayau ravaṃ bhayaṃ prema sadbhāvaṃ pūrvanāyake //
                   <span class="ref">ViP_1,15.21*40:1</span></p>
               
               
               <p id="ViP_1,15.21*40:2">
                  na muñcaty anyasaktāpi sā jñeyā dakṣiṇā budhaiḥ //
                   <span class="ref">ViP_1,15.21*40:2</span></p>
               
               
               <p id="ViP_1,15.22">
                  taṃ sā śāpabhayād bhītā dākṣiṇyena ca dakṣiṇā <br />
                  proktā praṇayabhaṅgārtivedinī na jahau munim //
                   <span class="ref">ViP_1,15.22</span></p>
               
               
               <p id="ViP_1,15.23">
                  tayā ca ramatas tasya paramarṣer aharniśam <br />
                  navaṃ navam abhūt prema manmathāviṣṭacetasaḥ //
                   <span class="ref">ViP_1,15.23</span></p>
               
               
               <p id="ViP_1,15.24">
                  ekadā tu tvarāyukto niścakrāmoṭajān muniḥ <br />
                  niṣkrāmantaṃ ca kutreti gamyate prāha sā śubhā //
                   <span class="ref">ViP_1,15.24</span></p>
               
               
               <p id="ViP_1,15.25">
                  ity uktaḥ sa tayā prāha parivṛttam ahaḥ śubhe <br />
                  saṃdhyopāstiṃ kariṣyāmi kriyālopo 'nyathā bhavet //
                   <span class="ref">ViP_1,15.25</span></p>
               
               
               <p id="ViP_1,15.26">
                  tataḥ prahasya muditā taṃ sā prāha mahāmunim <br />
                  kim adya sarvadharmajña parivṛttam ahas tava //
                   <span class="ref">ViP_1,15.26</span></p>
               
               
               <p id="ViP_1,15.27">
                  bahūnāṃ vipra varṣāṇāṃ pariṇāmam ahas tava <br />
                  gatam etan na kurute vismayaṃ kasya kathyatām //
                   <span class="ref">ViP_1,15.27</span></p>
               
               munir uvāca:
               
               <p id="ViP_1,15.28">
                  prātas tvam āgatā bhadre nadītīram idaṃ śubham <br />
                  mayā dṛṣṭā ca tanvaṅgi praviṣṭā ca mamāśramam //
                   <span class="ref">ViP_1,15.28</span></p>
               
               <span class="note">After 28, M3 ins.:</span>
               
               
               <p id="ViP_1,15.28*41">
                  kṣaṇe kṣaṇe mayāsūtra praxxddhā nanūttame //
                   <span class="ref">ViP_1,15.28*41</span></p>
               
               
               <p id="ViP_1,15.29">
                  iyaṃ ca vartate saṃdhyā pariṇāmam ahar gatam <br />
                  avahāsaḥ kimartho 'yaṃ sadbhāvaḥ kathyatāṃ mama //
                   <span class="ref">ViP_1,15.29</span></p>
               
               pramlocovāca:
               
               <p id="ViP_1,15.30">
                  pratyūṣasy āgatā brahman satyam etan na tan mṛṣā <br />
                  kintv adya tasya kālasya gatāny abdaśatāni te //
                   <span class="ref">ViP_1,15.30</span></p>
               
               soma uvāca:
               
               <p id="ViP_1,15.31">
                  tataḥ sasādhvaso vipras tāṃ papracchāyatekṣaṇām <br />
                  kathyatāṃ bhīru kaḥ kālas tvayā me ramataḥ saha //
                   <span class="ref">ViP_1,15.31</span></p>
               
               pramlocovāca:
               
               <p id="ViP_1,15.32">
                  saptottarāṇy atītāni nava varṣaśatāni te <br />
                  māsāś ca ṣaṭ tathaivānyat samatītaṃ dinatrayam //
                   <span class="ref">ViP_1,15.32</span></p>
               
               ṛṣir uvāca:
               
               <p id="ViP_1,15.33">
                  satyaṃ bhīru vadasy etat parihāso 'tha vā śubhe <br />
                  dinam ekam ahaṃ manye tvayā sārdham ihāsitam //
                   <span class="ref">ViP_1,15.33</span></p>
               
               pramlocovāca:
               
               <p id="ViP_1,15.34">
                  vadiṣyāmy anṛtaṃ brahman katham atra tavāntike <br />
                  viśeṣeṇādya bhavatā pṛṣṭā mārgānuvartinā //
                   <span class="ref">ViP_1,15.34</span></p>
               
               soma uvāca:
               
               <p id="ViP_1,15.35">
                  niśamya tad vacaḥ tasyāḥ sa munir nṛpanandanāḥ <br />
                  dhiṅ māṃ dhiṅ mām atīvetthaṃ ninindātmānam ātmanā //
                   <span class="ref">ViP_1,15.35</span></p>
               
               munir uvāca:
               
               <p id="ViP_1,15.36">
                  tapāṃsi mama naṣṭāni hataṃ brahmavidāṃ dhanam <br />
                  hṛto vivekaḥ kenāpi yoṣin mohāya nirmitā //
                   <span class="ref">ViP_1,15.36</span></p>
               
               
               <p id="ViP_1,15.37">
                  ūrmiṣaṭkātigaṃ brahma jñeyam ātmajayena me <br />
                  matir eṣā hṛtā yena dhik taṃ kāmaṃ mahāgraham //
                   <span class="ref">ViP_1,15.37</span></p>
               
               <span class="note">D7 ins.:</span>
               
               
               <p id="ViP_1,15.37*42">
                  kṣuḍtṛxśokamohau ca jarāmṛtyū ṣaḍūrmayaḥ //
                   <span class="ref">ViP_1,15.37*42</span></p>
               
               
               <p id="ViP_1,15.38">
                  vratāni vedavedyāptikāraṇāny akhilāni ca <br />
                  narakagrāmamārgeṇa saṅgenāpahṛtāni me //
                   <span class="ref">ViP_1,15.38</span></p>
               
               
               <p id="ViP_1,15.39">
                  vinindyetthaṃ sa dharmajñaḥ svayam ātmānam ātmanā <br />
                  tām apsarasam āsīnām idaṃ vacanam abravīt //
                   <span class="ref">ViP_1,15.39</span></p>
               
               
               <p id="ViP_1,15.40">
                  gaccha pāpe yathā kāmaṃ yat kāryaṃ tat kṛtaṃ tvayā <br />
                  devarājasya matkṣobhaṃ kurvantyā bhāvaceṣṭitaiḥ //
                   <span class="ref">ViP_1,15.40</span></p>
               
               
               <p id="ViP_1,15.41">
                  na tvāṃ karomy ahaṃ bhasma krodhatīvreṇa vahninā <br />
                  satāṃ saptapadaṃ maitram uṣito 'haṃ tvayā saha //
                   <span class="ref">ViP_1,15.41</span></p>
               
               
               <p id="ViP_1,15.42">
                  atha vā tava ko doṣaḥ kiṃ vā kupyāmy ahaṃ tava <br />
                  mamaiva doṣo nitarāṃ yenāham ajitendriyaḥ //
                   <span class="ref">ViP_1,15.42</span></p>
               
               
               <p id="ViP_1,15.43">
                  yayā śakrapriyārthinyā kṛto me tapaso vyayaḥ <br />
                  tvayā dhik tvāṃ mahāmohamañjūṣāṃ sujugupsitām //
                   <span class="ref">ViP_1,15.43</span></p>
               
               soma uvāca:
               
               <p id="ViP_1,15.44">
                  yāvad itthaṃ sa viprarṣis tāṃ bravīti sumadhyamām <br />
                  tāvad galatsvedajalā sā babhūvātivepathuḥ //
                   <span class="ref">ViP_1,15.44</span></p>
               
               
               <p id="ViP_1,15.45">
                  pravepamānāṃ satataṃ khinnagātralatāṃ satīm <br />
                  gaccha gaccheti sakrodham uvāca munisattamaḥ //
                   <span class="ref">ViP_1,15.45</span></p>
               
               
               <p id="ViP_1,15.46">
                  sā tu nirbhartsitā tena viniṣkramya tadāśramāt <br />
                  ākāśagāminī svedaṃ mamārja tarupallavaiḥ //
                   <span class="ref">ViP_1,15.46</span></p>
               
               
               <p id="ViP_1,15.47">
                  vṛkṣād vṛkṣaṃ yayau bālā tadagrāruṇapallavaiḥ <br />
                  nirmārjamānā gātrāṇi galatsvedajalāni vai //
                   <span class="ref">ViP_1,15.47</span></p>
               
               
               <p id="ViP_1,15.48">
                  ṛṣiṇā yas tadā garbhas tasyā dehe samāhitaḥ <br />
                  nirjagāma saromāñcasvedarūpī tadaṅgataḥ //
                   <span class="ref">ViP_1,15.48</span></p>
               
               
               <p id="ViP_1,15.49">
                  taṃ vṛkṣā jagṛhur garbham ekaṃ cakre ca mārutaḥ <br />
                  mayā cāpyāyito gobhiḥ sa tadā vavṛdhe śanaiḥ //
                   <span class="ref">ViP_1,15.49</span></p>
               
               
               <p id="ViP_1,15.50">
                  vṛkṣāgragarbhasaṃbhūtā māriṣākhyā varānanā <br />
                  tāṃ pradāsyanti vo vṛkṣāḥ kopa eṣa praśāmyatām //
                   <span class="ref">ViP_1,15.50</span></p>
               
               
               <p id="ViP_1,15.51">
                  kaṇḍor apatyam evaṃ sā vṛkṣebhyaś ca samudgatā <br />
                  mamāpatyaṃ tathā vāyoḥ pramlocātanayā ca sā //
                   <span class="ref">ViP_1,15.51</span></p>
               
               
               <p id="ViP_1,15.52">
                  sa cāpi bhagavān kaṇḍuḥ kṣīṇe tapasi sattamāḥ <br />
                  puruṣottamākhyam adrīśaṃ viṣṇor āyatanaṃ yayau //
                   <span class="ref">ViP_1,15.52</span></p>
               
               
               <p id="ViP_1,15.53">
                  tatraikāgramatir bhūtvā cakārārādhanaṃ hareḥ <br />
                  brahmapāramayaṃ kurvañ japam ekāgramānasaḥ <br />
                  ūrdhvabāhur mahāyogī sthitvāsau bhūpanandanāḥ //
                   <span class="ref">ViP_1,15.53</span></p>
               
               pracetasa ūcuḥ:
               
               <p id="ViP_1,15.54">
                  brahmapāraṃ muneḥ śrotum icchāmaḥ paramaṃ stavam <br />
                  japatā kaṇḍunā devo yenārādhyata keśavaḥ //
                   <span class="ref">ViP_1,15.54</span></p>
               
               soma uvāca:
               
               <p id="ViP_1,15.55">
                  pāraṃ paraṃ viṣṇur apārapāraḥ paraḥ parebhyaḥ paramārtharūpī <br />
                  sa brahmapāraḥ parapārabhūtaḥ paraḥ parāṇām api pārapāraḥ //
                   <span class="ref">ViP_1,15.55</span></p>
               
               <span class="note">D7 ins.:</span>
               
               
               <p id="ViP_1,15.55*43:1">
                  saṃkīrtya tvaṃ triślokyā x prārthanā ca caturthataḥ //
                   <span class="ref">ViP_1,15.55*43:1</span></p>
               
               
               <p id="ViP_1,15.55*43:2">
                  brahmapārastavenaivaṃ kaṇḍos tuṣṭo 'cirād dhariḥ //
                   <span class="ref">ViP_1,15.55*43:2</span></p>
               
               
               <p id="ViP_1,15.56">
                  sa kāraṇaṃ kāraṇatas tato 'pi tasyāpi hetuḥ parahetuhetuḥ <br />
                  kāryeṣu caivaṃ saha karmakartṛ rūpair aśeṣair avatīha sarvam //
                   <span class="ref">ViP_1,15.56</span></p>
               
               
               <p id="ViP_1,15.57">
                  brahma prabhur brahma sa sarvabhūto brahma prajānāṃ patir acyuto 'sau <br />
                  brahmāvyayaṃ nityam ajaṃ sa viṣṇur apakṣayādyair akhilair asaṅgi //
                   <span class="ref">ViP_1,15.57</span></p>
               
               
               <p id="ViP_1,15.58">
                  brahmākṣaram ajaṃ nityaṃ yathāsau puruṣottamaḥ <br />
                  tathā rāgādayo doṣāḥ prayāntu praśamaṃ mama //
                   <span class="ref">ViP_1,15.58</span></p>
               
               soma uvāca:
               
               <p id="ViP_1,15.59">
                  etad brahmaparākhyaṃ vai saṃstavaṃ paramaṃ japan <br />
                  avāpa paramāṃ siddhiṃ sa samārādhya keśavam //
                   <span class="ref">ViP_1,15.59</span></p>
               
               <span class="note">B2,T3,ed. Veṅk. ins.:</span>
               
               
               <p id="ViP_1,15.59*44:1">
                  imaṃ stavaṃ yaḥ paṭhati śṛṇuyād vāpi nityaśaḥ //
                   <span class="ref">ViP_1,15.59*44:1</span></p>
               
               
               <p id="ViP_1,15.59*44:2">
                  sa kāmadoṣair akhilair muktaḥ prāpnoti vāñchitam //
                   <span class="ref">ViP_1,15.59*44:2</span></p>
               
               <span class="note">while T3(sic) ins.:</span>
               
               
               <p id="ViP_1,15.59*45:1">
                  yaḥ imaṃ stavaṃ paṭhate śṛṇuyād api nityaśaḥ //
                   <span class="ref">ViP_1,15.59*45:1</span></p>
               
               
               <p id="ViP_1,15.59*45:2">
                  sa kāmadoṣair akhilair vimukto bhavati dhruvam //
                   <span class="ref">ViP_1,15.59*45:2</span></p>
               
               
               <p id="ViP_1,15.60">
                  iyaṃ ca māriṣā pūrvam āsīd yā tāṃ bravīmi vaḥ <br />
                  kāryagauravam etasyāḥ kathane phaladāyi vaḥ //
                   <span class="ref">ViP_1,15.60</span></p>
               
               
               <p id="ViP_1,15.61">
                  aputrā prāg iyaṃ viṣṇuṃ mṛte bhartari sattamāḥ <br />
                  bhūpapatnī mahābhāgā toṣayām āsa bhaktitaḥ //
                   <span class="ref">ViP_1,15.61</span></p>
               
               
               <p id="ViP_1,15.62">
                  ārādhitas tayā viṣṇuḥ prāha pratyakṣatāṃ gataḥ <br />
                  varaṃ vṛṇīṣveti śubhāṃ sā ca prāhātmavāñchitam //
                   <span class="ref">ViP_1,15.62</span></p>
               
               
               <p id="ViP_1,15.63">
                  bhagavan bālavaidhavyād vṛthājanmāham īdṛśī <br />
                  mandabhāgyā samudbhūtā viphalā ca jagatpate //
                   <span class="ref">ViP_1,15.63</span></p>
               
               
               <p id="ViP_1,15.64">
                  bhavantu patayaḥ ślāghyā mama janmani janmani <br />
                  tvatprasādāt tathā putraḥ prajāpatisamo 'stu me //
                   <span class="ref">ViP_1,15.64</span></p>
               
               <span class="note">ed. Veṅk. ins.:</span>
               
               
               <p id="ViP_1,15.64*46:1">
                  kulaṃ śīlaṃ vayaḥ satyaṃ dākṣiṇyaṃ kṣiprakāritā //
                   <span class="ref">ViP_1,15.64*46:1</span></p>
               
               
               <p id="ViP_1,15.64*46:2">
                  avisaṃvāditā sattvaṃ vṛddhasevā kṛtajñatā //
                   <span class="ref">ViP_1,15.64*46:2</span></p>
               
               
               <p id="ViP_1,15.65">
                  rūpasaṃpatsamāyuktā sarvasya priyadarśanā <br />
                  ayonijā ca jāyeyaṃ tvatprasādād adhokṣaja //
                   <span class="ref">ViP_1,15.65</span></p>
               
               soma uvāca:
               
               <p id="ViP_1,15.66">
                  tayaivam ukto deveśo hṛṣīkeśa uvāca tām <br />
                  praṇāmanamrām utthāpya varadaḥ parameśvaraḥ //
                   <span class="ref">ViP_1,15.66</span></p>
               
               deva uvāca:
               
               <p id="ViP_1,15.67">
                  bhaviṣyanti mahāvīryā ekasminn eva janmani <br />
                  prakhyātodārakarmāṇo bhavatyāḥ patayo daśa //
                   <span class="ref">ViP_1,15.67</span></p>
               
               
               <p id="ViP_1,15.68">
                  putraṃ ca sumahātmānam ativīryaparākramam <br />
                  prajāpatiguṇair yuktaṃ tvam avāpsyasi śobhane //
                   <span class="ref">ViP_1,15.68</span></p>
               
               
               <p id="ViP_1,15.69">
                  vaṃśānāṃ tasya kartṛtvaṃ jagaty asmin bhaviṣyati <br />
                  trailokyam akhilaṃ sūtis tasya cāpūrayiṣyati //
                   <span class="ref">ViP_1,15.69</span></p>
               
               
               <p id="ViP_1,15.70">
                  tvaṃ cāpy ayonijā sādhvī rūpaudāryaguṇānvitā <br />
                  manaḥprītikarī nṝṇāṃ matprasādād bhaviṣyasi //
                   <span class="ref">ViP_1,15.70</span></p>
               
               
               <p id="ViP_1,15.71">
                  ity uktvāntardadhe devas tāṃ viśālavilocanām <br />
                  sā ceyaṃ māriṣā jātā yuṣmatpatnī nṛpātmajāḥ //
                   <span class="ref">ViP_1,15.71</span></p>
               
               parāśara uvāca:
               
               <p id="ViP_1,15.72">
                  tataḥ somasya vacanāj jagṛhus te pracetasaḥ <br />
                  saṃhṛtya kopaṃ vṛkṣebhyaḥ patnīdharmeṇa māriṣām //
                   <span class="ref">ViP_1,15.72</span></p>
               
               
               <p id="ViP_1,15.73">
                  daśabhyas tu pracetobhyo māriṣāyāṃ prajāpatiḥ <br />
                  jajñe dakṣo mahābhāgo yaḥ pūrvaṃ brahmaṇo 'bhavat //
                   <span class="ref">ViP_1,15.73</span></p>
               
               
               <p id="ViP_1,15.74">
                  sa tu dakṣo mahābhāgaḥ sṛṣṭyarthaṃ sumahāmate <br />
                  putrān utpādayām āsa prajāsṛṣṭyartham ātmanaḥ //
                   <span class="ref">ViP_1,15.74</span></p>
               
               
               <p id="ViP_1,15.75">
                  acarāṃś ca carāṃś caiva dvipado 'tha catuṣpadaḥ <br />
                  ādeśaṃ brahmaṇaḥ kurvan sṛṣṭyarthaṃ samavasthitaḥ //
                   <span class="ref">ViP_1,15.75</span></p>
               
               
               <p id="ViP_1,15.76">
                  sa sṛṣṭvā manasā dakṣaḥ pañcāśad asṛjat striyaḥ <br />
                  dadau sa daśa dharmāya kaśyapāya trayodaśa <br />
                  kālasya nayane yuktāḥ saptaviṃśatim indave //
                   <span class="ref">ViP_1,15.76</span></p>
               
               
               <p id="ViP_1,15.77">
                  tāsu devās tathā daityā nāgā gāvas tathā khagāḥ <br />
                  gandharvāpsarasaś caiva dānavādyāś ca jajñire //
                   <span class="ref">ViP_1,15.77</span></p>
               
               
               <p id="ViP_1,15.78">
                  tataḥ prabhṛti maitreya prajā maithunasaṃbhavāḥ <br />
                  saṃkalpād darśanāt sparśāt pūrveṣām abhavan prajāḥ <br />
                  tapoviśaiṣair iddhānāṃ tadātyantatapasvinām //
                   <span class="ref">ViP_1,15.78</span></p>
               
               maitreya uvāca:
               
               <p id="ViP_1,15.79">
                  aṅguṣṭhād dakṣiṇād dakṣaḥ pūrvaṃ jātaḥ śruto mayā <br />
                  kathaṃ prācetaso bhūyaḥ sa saṃbhūto mahāmune //
                   <span class="ref">ViP_1,15.79</span></p>
               
               
               <p id="ViP_1,15.80">
                  eṣa me saṃśayo brahman sumahān hṛdi vartate <br />
                  yad dauhitraś ca somasya punaḥ śvaśuratāṃ gataḥ //
                   <span class="ref">ViP_1,15.80</span></p>
               
               parāśara uvāca:
               
               <p id="ViP_1,15.81">
                  utpattiś ca nirodhaś ca nityo bhūteṣu sattama <br />
                  ṛṣayo 'tra na muhyanti ye cānye divyacakṣuṣaḥ //
                   <span class="ref">ViP_1,15.81</span></p>
               
               
               <p id="ViP_1,15.82">
                  yuge yuge bhavanty ete dakṣādyā munisattama <br />
                  punaś caiva niruddhyante vidvāṃs tatra na muhyati //
                   <span class="ref">ViP_1,15.82</span></p>
               
               
               <p id="ViP_1,15.83">
                  kāniṣṭhyaṃ jyaiṣṭhyam apy eṣāṃ pūrvaṃ nābhūd dvijottama <br />
                  tapa eva garīyo 'bhūt prabhāvaś caiva kāraṇam //
                   <span class="ref">ViP_1,15.83</span></p>
               
               maitreya uvāca:
               
               <p id="ViP_1,15.84">
                  devānāṃ dānavānāṃ ca gandharvoragarakṣasām <br />
                  utpattiṃ vistareṇeha mama brahman prakīrtaya //
                   <span class="ref">ViP_1,15.84</span></p>
               
               parāśara uvāca:
               
               <p id="ViP_1,15.85">
                  prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā <br />
                  yathā sasarja bhūtāni tathā śṛṇu mahāmate //
                   <span class="ref">ViP_1,15.85</span></p>
               
               
               <p id="ViP_1,15.86">
                  manasā tv eva bhūtāni pūrvaṃ dakṣo 'sṛjat tadā <br />
                  devān ṛṣīn sagandharvān asurān pannagāṃs tathā //
                   <span class="ref">ViP_1,15.86</span></p>
               
               
               <p id="ViP_1,15.87">
                  yadāsya sṛjamānasya na vyavardhanta tāḥ prajāḥ <br />
                  tataḥ saṃcintya bahuśaḥ sṛṣṭihetoḥ prajāpatiḥ //
                   <span class="ref">ViP_1,15.87</span></p>
               
               
               <p id="ViP_1,15.88">
                  maithunenaiva dharmeṇa sisṛkṣur vividhāḥ prajāḥ <br />
                  asiknīm āvahat kanyāṃ vīraṇasya prajāpateḥ <br />
                  sutāṃ sutapasā yuktāṃ mahatīṃ lokadhāriṇīm //
                   <span class="ref">ViP_1,15.88</span></p>
               
               
               <p id="ViP_1,15.89">
                  atha putrasahasrāṇi vairiṇyāṃ pañca vīryavān <br />
                  asiknyāṃ janayām āsa sargahetoḥ prajāpatiḥ //
                   <span class="ref">ViP_1,15.89</span></p>
               
               
               <p id="ViP_1,15.90">
                  tān dṛṣṭvā nārado vipra saṃvivarddhayiṣūn prajāḥ <br />
                  saṃgamya priyasaṃvādo devarṣir idam abravīt //
                   <span class="ref">ViP_1,15.90</span></p>
               
               nārada uvāca:
               
               <p id="ViP_1,15.91">
                  he haryaśvā mahāvīryāḥ prajā yūyaṃ kariṣyatha <br />
                  īdṛśo lakṣyate yatno bhavatāṃ śrūyatām idam //
                   <span class="ref">ViP_1,15.91</span></p>
               
               
               <p id="ViP_1,15.92">
                  bāliśā bata yūyaṃ vai nāsyā jānīta vai bhuvaḥ <br />
                  antar ūrdhvam adhaś caiva kathaṃ srakṣyatha vai prajāḥ //
                   <span class="ref">ViP_1,15.92</span></p>
               
               
               <p id="ViP_1,15.93">
                  ūrdhvaṃ tiryag adhaś caiva yadāpratihatā gatiḥ <br />
                  tadā kasmād bhuvo nāntaṃ sarve drakṣyatha bāliśāḥ //
                   <span class="ref">ViP_1,15.93</span></p>
               
               parāśara uvāca:
               
               <p id="ViP_1,15.94">
                  te tu tadvacanaṃ śrutvā prayātāḥ sarvato diśam <br />
                  adyāpi na nivartante samudrebhya ivāpagāḥ //
                   <span class="ref">ViP_1,15.94</span></p>
               
               
               <p id="ViP_1,15.95">
                  haryaśveṣv atha naṣṭeṣu dakṣaḥ prācetasaḥ punaḥ <br />
                  vairiṇyām atha putrāṇāṃ sahasram asṛjat prabhuḥ //
                   <span class="ref">ViP_1,15.95</span></p>
               
               
               <p id="ViP_1,15.96">
                  vivardhayiṣavas te tu śabalāśvāḥ prajāḥ punaḥ <br />
                  pūrvoktaṃ vacanaṃ brahman nāradenaiva coditāḥ //
                   <span class="ref">ViP_1,15.96</span></p>
               
               
               <p id="ViP_1,15.97">
                  anyonyam ūcus te sarve samyag āha mahāmuniḥ <br />
                  bhrātṝṇāṃ padavī caiva gantavyā nātra saṃśayaḥ //
                   <span class="ref">ViP_1,15.97</span></p>
               
               
               <p id="ViP_1,15.98">
                  jñātvā pramāṇaṃ pṛthvyāś ca prajāḥ srakṣyāmahe tataḥ //
                   <span class="ref">ViP_1,15.98</span></p>
               
               
               <p id="ViP_1,15.99">
                  te 'pi tenaiva mārgeṇa prayātāḥ sarvato diśam <br />
                  adyāpi na nivartante samudrebhya ivāpagāḥ //
                   <span class="ref">ViP_1,15.99</span></p>
               
               
               <p id="ViP_1,15.100">
                  tataḥ prabhṛti vai bhrātā bhrātur anveṣaṇe dvija <br />
                  prayāto naśyati tathā tan na kāryaṃ vijānatā //
                   <span class="ref">ViP_1,15.100</span></p>
               
               
               <p id="ViP_1,15.101">
                  tāṃś cāpi naṣṭān vijñāya putrān dakṣaḥ prajāpatiḥ <br />
                  krodhaṃ cakre mahābhāgo nāradaṃ sa śaśāpa ca //
                   <span class="ref">ViP_1,15.101</span></p>
               
               <span class="note">D3 ins.:</span>
               
               
               <p id="ViP_1,15.101*47:1">
                  haryaśveṣv atha naṣṭeṣu dakṣaḥ kruddo śapaṃ dvijaḥ //
                   <span class="ref">ViP_1,15.101*47:1</span></p>
               
               
               <p id="ViP_1,15.101*47:2">
                  nāradā nāśam eheti garbhavāsaṃ vaseti ca //
                   <span class="ref">ViP_1,15.101*47:2</span></p>
               
               
               <p id="ViP_1,15.101*47:3">
                  tato dakṣasutāṃ prādāt priyāṃ vai parame dine //
                   <span class="ref">ViP_1,15.101*47:3</span></p>
               
               
               <p id="ViP_1,15.101*47:4">
                  tasmāt sa nārado jajñe bhūyaḥ śāpabalād ṛṣīn //
                   <span class="ref">ViP_1,15.101*47:4</span></p>
               
               
               <p id="ViP_1,15.102">
                  sargakāmas tato vidvān sa maitreya prajāpatiḥ <br />
                  ṣaṣṭiṃ dakṣo 'sṛjat kanyā vairiṇyām iti naḥ śrutam //
                   <span class="ref">ViP_1,15.102</span></p>
               
               
               <p id="ViP_1,15.103">
                  dadau sa daśa dharmāya kaśyapāya trayodaśa <br />
                  saptaviṃśati somāya catasro 'riṣṭanemine //
                   <span class="ref">ViP_1,15.103</span></p>
               
               
               <p id="ViP_1,15.104">
                  dve caiva bahuputrāya dve caivāṅgirase tathā <br />
                  dve kṛśāśvāya viduṣe tāsāṃ nāmāni me śṛṇu //
                   <span class="ref">ViP_1,15.104</span></p>
               
               
               <p id="ViP_1,15.105">
                  arundhatī vasur jāmir lambā bhānur marutvatī <br />
                  saṃkalpā ca muhūrtā ca sādhyā viśvā ca tā daśa <br />
                  dharmapatnyo daśa tv etās tāsv apatyāni me śṛṇu //
                   <span class="ref">ViP_1,15.105</span></p>
               
               
               <p id="ViP_1,15.106">
                  viśvedevās tu viśvāyāḥ sādhyā sādhyān vyajāyata <br />
                  marutvatyā marutvanto vasos tu vasavaḥ smṛtāḥ //
                   <span class="ref">ViP_1,15.106</span></p>
               
               
               <p id="ViP_1,15.107">
                  bhānos tu bhānavas tatra muhūrtāyā muhūrtajāḥ <br />
                  lambāyāś caiva ghoṣo 'tha nāgavīthī tu jāmijā //
                   <span class="ref">ViP_1,15.107</span></p>
               
               
               <p id="ViP_1,15.108">
                  pṛthivīviṣayaṃ sarvam arundhatyām ajāyata <br />
                  saṃkalpāyās tu sarvātmā jajñe saṃkalpa eva ca //
                   <span class="ref">ViP_1,15.108</span></p>
               
               
               <p id="ViP_1,15.109">
                  ye tv anekavasuprāṇā devā jyotiḥpurogamāḥ <br />
                  vasavo 'ṣṭau samākhyātās teṣāṃ vakṣyāmi vistaram //
                   <span class="ref">ViP_1,15.109</span></p>
               
               
               <p id="ViP_1,15.110">
                  āpo dhruvaś ca somaś ca dharaś caivānilo 'nalaḥ <br />
                  pratyūṣaś ca prabhāsaś ca vasavo nāmabhiḥ smṛtāḥ //
                   <span class="ref">ViP_1,15.110</span></p>
               
               
               <p id="ViP_1,15.111">
                  āpasya putro vaitaṇḍaḥ śramaḥ śrānto 'dhunis tathā <br />
                  dhruvasya putro bhagavān kālo lokaprakālanaḥ //
                   <span class="ref">ViP_1,15.111</span></p>
               
               
               <p id="ViP_1,15.112">
                  somasya bhagavān varcā varcasvī yena jāyate //
                   <span class="ref">ViP_1,15.112</span></p>
               
               
               <p id="ViP_1,15.113">
                  dharasya putro draviṇo hutahavyavahas tathā <br />
                  manoharāyāṃ śiśiraḥ prāṇo 'tha ravaṇas tathā //
                   <span class="ref">ViP_1,15.113</span></p>
               
               
               <p id="ViP_1,15.114">
                  anilasya śivā bhāryā tasyāḥ putraḥ purojavaḥ <br />
                  avijñātagatiś caiva dvau putrāv anilasya tu //
                   <span class="ref">ViP_1,15.114</span></p>
               
               
               <p id="ViP_1,15.115">
                  agniputraḥ kumāras tu śarastambe vyajāyata <br />
                  tasya śākho viśākhaś ca naigameyaś ca pṛṣṭhajāḥ //
                   <span class="ref">ViP_1,15.115</span></p>
               
               
               <p id="ViP_1,15.116">
                  apatyaṃ kṛttikānāṃ tu kārttikeya iti smṛtaḥ //
                   <span class="ref">ViP_1,15.116</span></p>
               
               
               <p id="ViP_1,15.117">
                  pratyūṣasya viduḥ putraṃ ṛṣiṃ nāmnā tu devalam <br />
                  dvau putrau devalasyāpi kṣamāvantau manīṣiṇau //
                   <span class="ref">ViP_1,15.117</span></p>
               
               
               <p id="ViP_1,15.118">
                  bṛhaspates tu bhaginī varastrī brahmacāriṇī <br />
                  yogasiddhā jagat kṛtsnam asaktā vicaraty uta <br />
                  prabhāsasya tu bhāryā sā vasūnām aṣṭamasya ha //
                   <span class="ref">ViP_1,15.118</span></p>
               
               
               <p id="ViP_1,15.119">
                  viśvakarmā mahābhāgas tasyāṃ jajñe prajāpatiḥ <br />
                  kartā śilpasahasrāṇāṃ tridaśānāṃ ca vārddhakiḥ //
                   <span class="ref">ViP_1,15.119</span></p>
               
               
               <p id="ViP_1,15.120">
                  bhūṣaṇānāṃ ca sarveṣāṃ kartā śilpavatāṃ varaḥ <br />
                  yaḥ sarveṣāṃ vimānāni devatānāṃ cakāra ha <br />
                  manuṣyāś copajīvanti yasya śilpaṃ mahātmanaḥ //
                   <span class="ref">ViP_1,15.120</span></p>
               
               <span class="note">D1 ins.:</span>
               
               
               <p id="ViP_1,15.120*48">
                  tasya putrāś ca catvāro teṣāṃ nāmāni me śṛṇu //
                   <span class="ref">ViP_1,15.120*48</span></p>
               
               
               <p id="ViP_1,15.121">
                  ajaikapād ahirbudhnyas tvaṣṭā rudraś ca buddhimān <br />
                  tvaṣṭuś cāpy ātmajaḥ putro viśvarūpo mahātapāḥ //
                   <span class="ref">ViP_1,15.121</span></p>
               
               
               <p id="ViP_1,15.122">
                  haraś ca bahurūpaś ca tryambakaś cāparājitaḥ <br />
                  vṛṣākapiś ca śaṃbhuś ca kapardī raivatas tathā //
                   <span class="ref">ViP_1,15.122</span></p>
               
               
               <p id="ViP_1,15.123">
                  mṛgavyādhaś ca śarvaś ca kapālī ca mahāmune <br />
                  ekādaśaite kathitā rudrās tribhuvaneśvarāḥ //
                   <span class="ref">ViP_1,15.123</span></p>
               
               
               <p id="ViP_1,15.124">
                  śataṃ tv evaṃ samāmnātaṃ rudrāṇām amitaujasām //
                   <span class="ref">ViP_1,15.124</span></p>
               
               <span class="note">D3,4,T,G2,3,M0,3,4,ed. Veṅk. ins.:</span>
               
               
               <p id="ViP_1,15.124*49">
                  kāśyapasya tu bhāryā yās tāsāṃ nāmāni me śṛṇu //
                   <span class="ref">ViP_1,15.124*49</span></p>
               
               
               <p id="ViP_1,15.125">
                  aditir ditir danuś caiva ariṣṭā surasā svasā <br />
                  surabhir vinatā caiva tāmrā krodhavaśā irā <br />
                  kadrur muniś ca dharmajña tadapatyāni me śṛṇu //
                   <span class="ref">ViP_1,15.125</span></p>
               
               
               <p id="ViP_1,15.126">
                  pūrvamanvantare śreṣṭhā dvādaśāsan surottamāḥ <br />
                  tuṣitā nāma te 'nyonyam ūcur vaivasvate 'ntare //
                   <span class="ref">ViP_1,15.126</span></p>
               
               
               <p id="ViP_1,15.127">
                  upasthite 'tiyaśasaś cākṣuṣasyāntare manoḥ <br />
                  samavāyīkṛtāḥ sarve samāgamya parasparam //
                   <span class="ref">ViP_1,15.127</span></p>
               
               
               <p id="ViP_1,15.128">
                  āgacchata drutaṃ devā aditiṃ saṃpraviśya vai <br />
                  manvantare prasūyāmas tan naḥ śreyo bhaved iti //
                   <span class="ref">ViP_1,15.128</span></p>
               
               <span class="note">T2 ins.:</span>
               
               
               <p id="ViP_1,15.128*50">
                  eva svāmin sa pitā caiva mitrāvaruṇa eva ca //
                   <span class="ref">ViP_1,15.128*50</span></p>
               
               
               <p id="ViP_1,15.129">
                  evam uktvā tu te sarve cākṣuṣasyāntare manoḥ <br />
                  mārīcāt kaśyapāj jātās te 'dityā dakṣakanyayā //
                   <span class="ref">ViP_1,15.129</span></p>
               
               
               <p id="ViP_1,15.130">
                  tatra viṣṇuś ca śakraś ca jajñāte punar eva hi <br />
                  aryamā caiva dhātā ca tvaṣṭā pūṣā tathaiva ca //
                   <span class="ref">ViP_1,15.130</span></p>
               
               
               <p id="ViP_1,15.131">
                  vivasvān savitā caiva mitro varuṇa eva ca <br />
                  aṃśo bhagaś cātitejā ādityā dvādaśa smṛtāḥ //
                   <span class="ref">ViP_1,15.131</span></p>
               
               
               <p id="ViP_1,15.132">
                  cākṣuṣasyāntare pūrvam āsan ye tuṣitāḥ surāḥ <br />
                  vaivasvate 'ntare te vai ādityā dvādaśa smṛtāḥ //
                   <span class="ref">ViP_1,15.132</span></p>
               
               
               <p id="ViP_1,15.133ab">
                  saptaviṃśati yāḥ proktāḥ somapatnyo 'tha suvratāḥ //
                   <span class="ref">ViP_1,15.133ab</span></p>
               
               <span class="note">After 133ab Ś,Ñ1,D1.2.7,D5,ed. Veṅk. ins.; while D5 ins. after 133:</span>
               
               
               <p id="ViP_1,15.133ab*51">
                  sarvā nakṣatrayoginyas tannāmnaś caiva tāḥ smṛtāḥ //
                   <span class="ref">ViP_1,15.133ab*51</span></p>
               
               <span class="note">T3 ins. after 133ab:</span>
               
               
               <p id="ViP_1,15.133*52">
                  dakṣaśāpād yā sapatyāḥ tāsu yakṣagṛhārthite //
                   <span class="ref">ViP_1,15.133*52</span></p>
               
               
               <p id="ViP_1,15.133cd">
                  tāsām apatyāny abhavan dīptāny amitatejasām //
                   <span class="ref">ViP_1,15.133cd</span></p>
               
               
               <p id="ViP_1,15.134">
                  ariṣṭanemipatnīnām apatyānīha ṣoḍaśa //
                   <span class="ref">ViP_1,15.134</span></p>
               
               
               <p id="ViP_1,15.135">
                  bahuputrasya viduṣaś catasro vidyutaḥ smṛtāḥ //
                   <span class="ref">ViP_1,15.135</span></p>
               
               
               <p id="ViP_1,15.136">
                  pratyaṅgirasajāḥ śreṣṭhā ṛco brahmarṣisatkṛtāḥ //
                   <span class="ref">ViP_1,15.136</span></p>
               
               
               <p id="ViP_1,15.137">
                  kṛśāśvasya tu devarṣer devapraharaṇāḥ sutāḥ //
                   <span class="ref">ViP_1,15.137</span></p>
               
               
               <p id="ViP_1,15.138">
                  ete yugasahasrānte jāyante punar eva hi <br />
                  sarve devagaṇās tāta trayas triṃśat tu chandajāḥ <br />
                  teṣām apīha satataṃ nirodhotpattir ucyate //
                   <span class="ref">ViP_1,15.138</span></p>
               
               
               <p id="ViP_1,15.139">
                  yathā sūryasya maitreya udayāstamanāv iha <br />
                  evaṃ devanikāyās te saṃbhavanti yuge yuge //
                   <span class="ref">ViP_1,15.139</span></p>
               
               
               <p id="ViP_1,15.140">
                  dityā putradvayaṃ jajñe kaśyapād iti naḥ śrutam <br />
                  hiraṇyakaśipuś caiva hiraṇyākṣaś ca durjayaḥ //
                   <span class="ref">ViP_1,15.140</span></p>
               
               
               <p id="ViP_1,15.141">
                  siṃhikā cābhavat kanyā vipracitteḥ parigrahaḥ //
                   <span class="ref">ViP_1,15.141</span></p>
               
               
               <p id="ViP_1,15.142">
                  hiraṇyakaśipoḥ putrāś catvāraḥ prathitaujasaḥ <br />
                  anuhlādaś ca hlādaś ca prahlādaś caiva dharmavān <br />
                  saṃhlādaś ca mahāvīryā daityavaṃśavivardhanāḥ //
                   <span class="ref">ViP_1,15.142</span></p>
               
               
               <p id="ViP_1,15.143">
                  teṣāṃ madhye mahābhāgaḥ sarvatra samadṛg vaśī <br />
                  prahlādaḥ paramāṃ bhaktiṃ ya uvāha janārdane //
                   <span class="ref">ViP_1,15.143</span></p>
               
               <span class="note">D7 ins.:</span>
               
               
               <p id="ViP_1,15.143*53:1">
                  prahlādavan nṛsiṃhaikabhaktibhāvāya dehinām //
                   <span class="ref">ViP_1,15.143*53:1</span></p>
               
               
               <p id="ViP_1,15.143*53:2">
                  āvahac chravaṇautsukyaṃ tatprabhāvam asūcayat //
                   <span class="ref">ViP_1,15.143*53:2</span></p>
               
               
               <p id="ViP_1,15.144">
                  daityendradīpito vahniḥ sarvāṅgopacito dvija <br />
                  na dadāha ca yaṃ pūrvaṃ vāsudeve hṛdi sthite //
                   <span class="ref">ViP_1,15.144</span></p>
               
               
               <p id="ViP_1,15.145">
                  mahārṇavāntaḥsalile sthitasya calato mahī <br />
                  cacāla sakalā yasya pāśabaddhasya dhīmataḥ //
                   <span class="ref">ViP_1,15.145</span></p>
               
               
               <p id="ViP_1,15.146">
                  na bhinnaṃ vividhaiḥ śastrair yasya daityendrapātitaiḥ <br />
                  śarīram adrikaṭhinaṃ sarvatrācyutacetasaḥ //
                   <span class="ref">ViP_1,15.146</span></p>
               
               
               <p id="ViP_1,15.147">
                  viṣānalojjvalamukhā yasya daityapracoditāḥ <br />
                  nāntāya sarpapatayo babhūvur urutejasaḥ //
                   <span class="ref">ViP_1,15.147</span></p>
               
               
               <p id="ViP_1,15.148">
                  śailair ākrāntadeho 'pi yaḥ smaran puruṣottamam <br />
                  tatyāja nātmanaḥ prāṇān viṣṇusmaraṇadaṃśitaḥ //
                   <span class="ref">ViP_1,15.148</span></p>
               
               
               <p id="ViP_1,15.149">
                  patantam uccād avanir yam upetya mahāmatim <br />
                  dadhāra daityapatinā kṣiptaṃ svarganivāsinā //
                   <span class="ref">ViP_1,15.149</span></p>
               
               
               <p id="ViP_1,15.150">
                  yasya saṃśoṣako vāyur dehe daityendrayojitaḥ <br />
                  avāpa saṃkṣayaṃ sadyaś cittasthe madhusūdane //
                   <span class="ref">ViP_1,15.150</span></p>
               
               
               <p id="ViP_1,15.151">
                  viṣāṇabhaṅgam unmattā madahāniṃ ca diggajāḥ <br />
                  yasya vakṣaḥsthale prāptā daityendrapariṇāmitāḥ //
                   <span class="ref">ViP_1,15.151</span></p>
               
               
               <p id="ViP_1,15.152">
                  yasya cotpāditā kṛtyā daityarājapurohitaiḥ <br />
                  babhūva nāntāya purā govindāsaktacetasaḥ //
                   <span class="ref">ViP_1,15.152</span></p>
               
               
               <p id="ViP_1,15.153">
                  śambarasya ca māyānāṃ sahasram atimāyinaḥ <br />
                  yasmin prayuktaṃ cakreṇa kṛṣṇasya vitathīkṛtam //
                   <span class="ref">ViP_1,15.153</span></p>
               
               
               <p id="ViP_1,15.154">
                  daityendrasūdopahṛtaṃ yaś ca hālāhalaṃ viṣam <br />
                  jarayām āsa matimān avikāram amatsarī //
                   <span class="ref">ViP_1,15.154</span></p>
               
               
               <p id="ViP_1,15.155">
                  samacetā jagaty asmin yaḥ sarveṣv eva jantuṣu <br />
                  yathātmani tathānyatra paraṃ maitraguṇānvitaḥ //
                   <span class="ref">ViP_1,15.155</span></p>
               
               
               <p id="ViP_1,15.156">
                  dharmātmā satyaśaucādiguṇānām ākaraḥ paraḥ <br />
                  upamānam aśeṣāṇāṃ sādhūnāṃ yaḥ sadābhavat //
                   <span class="ref">ViP_1,15.156</span></p>
               
               
               <p>[[iti śrīviṣṇupurāṇe prathame 'ṃśe pañcadaśo 'dhyāyaḥ ]]</p>
               
               </div>
            
            <div id="d1e21287">
               maitreya uvāca:
               
               <p id="ViP_1,16.1">
                  kathito bhavatā vaṃśo mānavānāṃ mahāmune <br />
                  kāraṇaṃ cāsya jagato viṣṇur eva sanātanaḥ //
                   <span class="ref">ViP_1,16.1</span></p>
               
               
               <p id="ViP_1,16.2">
                  yat tv etad bhagavān āha prahlādaṃ daityasattamam <br />
                  dadāha nāgnir nāstraiś ca kṣuṇṇas tatyāja jīvitam //
                   <span class="ref">ViP_1,16.2</span></p>
               
               
               <p id="ViP_1,16.3">
                  jagāma vasudhā kṣobhaṃ yatrābdhisalile sthite <br />
                  bandhabaddho 'pi calati vikṣiptāṅgaiḥ samāhatā //
                   <span class="ref">ViP_1,16.3</span></p>
               
               
               <p id="ViP_1,16.4">
                  śailair ākrāntadeho 'pi na mamāra ca yaḥ purā <br />
                  tvayaivātīva māhātmyaṃ kathitaṃ yasya dhīmataḥ //
                   <span class="ref">ViP_1,16.4</span></p>
               
               
               <p id="ViP_1,16.5">
                  tasya prabhāvam atulaṃ viṣṇor bhaktimato mune <br />
                  śrotum icchāmi yasyaitac caritaṃ tv amitaujasaḥ //
                   <span class="ref">ViP_1,16.5</span></p>
               
               
               <p id="ViP_1,16.6">
                  kiṃnimittam asau śastrair vikṣato ditijair mune <br />
                  kimarthaṃ cābdhisalile nikṣipto dharmatatparaḥ //
                   <span class="ref">ViP_1,16.6</span></p>
               
               
               <p id="ViP_1,16.7">
                  ākrāntaḥ parvataiḥ kasmāt kasmād daṣṭo mahoragaiḥ <br />
                  kṣiptaḥ kim adriśikharāt kiṃ vā pāvakasaṃcaye //
                   <span class="ref">ViP_1,16.7</span></p>
               
               
               <p id="ViP_1,16.8">
                  digdantināṃ dantabhūmiḥ sa ca kasmān nirūpitaḥ <br />
                  saṃśoṣako 'nilaś cāsya prayuktaḥ kiṃ mahāsuraiḥ //
                   <span class="ref">ViP_1,16.8</span></p>
               
               
               <p id="ViP_1,16.9">
                  kṛtyāṃ ca daityaguravo yuyujus te tu kiṃ mune <br />
                  śambaraś cāpi māyānāṃ sahasraṃ kiṃ prayuktavān //
                   <span class="ref">ViP_1,16.9</span></p>
               
               
               <p id="ViP_1,16.10">
                  hālāhalaṃ viṣaṃ ghoraṃ daityasūdair mahātmanaḥ <br />
                  kasmād dattaṃ vināśāya yaj jīrṇaṃ tena dhīmatā //
                   <span class="ref">ViP_1,16.10</span></p>
               
               
               <p id="ViP_1,16.11">
                  etat sarvaṃ mahābhāga prahlādasya mahātmanaḥ <br />
                  caritaṃ śrotum icchāmi mahāmāhātmyasūcakam //
                   <span class="ref">ViP_1,16.11</span></p>
               
               
               <p id="ViP_1,16.12">
                  na hi kautūhalaṃ tatra yad daityair na hato hi saḥ <br />
                  ananyamanaso viṣṇau kaḥ samartho nipātane //
                   <span class="ref">ViP_1,16.12</span></p>
               
               
               <p id="ViP_1,16.13">
                  tasmin dharmapare nityaṃ keśavārādhanodyate <br />
                  svavaṃśaprabhavair daityaiḥ kartuṃ dveṣo 'tiduṣkaraḥ //
                   <span class="ref">ViP_1,16.13</span></p>
               
               
               <p id="ViP_1,16.14">
                  dharmātmani mahābhāge viṣṇubhakte vimatsare <br />
                  daiteyaiḥ prahṛtaṃ kasmāt tan mamākhyātum arhasi //
                   <span class="ref">ViP_1,16.14</span></p>
               
               
               <p id="ViP_1,16.15">
                  praharanti mahātmāno vipakṣe cāpi nedṛśe <br />
                  guṇaiḥ samanvite sādhau kiṃ punar yaḥ svapakṣajaḥ //
                   <span class="ref">ViP_1,16.15</span></p>
               
               
               <p id="ViP_1,16.16">
                  tad etat kathyatāṃ sarvaṃ vistarān munisattama <br />
                  daityeśvarasya caritaṃ śrotum icchāmy aśeṣataḥ //
                   <span class="ref">ViP_1,16.16</span></p>
               
               
               <p>[[iti śrīviṣṇupurāṇe prathame 'ṃśe ṣoḍaśo 'dhyāyaḥ ]]</p>
               
               </div>
            
            <div id="d1e21601">
               parāśara uvāca:
               
               <p id="ViP_1,17.1">
                  maitreya śrūyatāṃ samyak caritaṃ tasya dhīmataḥ <br />
                  prahlādasya sadodāracaritasya mahātmanaḥ //
                   <span class="ref">ViP_1,17.1</span></p>
               
               
               <p id="ViP_1,17.2">
                  diteḥ putro mahāvīryo hiraṇyakaśipuḥ purā <br />
                  trailokyaṃ vaśam āninye brahmaṇo varadarpitaḥ //
                   <span class="ref">ViP_1,17.2</span></p>
               
               
               <p id="ViP_1,17.3">
                  indratvam akarod daityaḥ sa cāsīt savitā svayam <br />
                  vāyur agnir apāṃ nāthaḥ somaś cāsīn mahāsuraḥ //
                   <span class="ref">ViP_1,17.3</span></p>
               
               
               <p id="ViP_1,17.4">
                  dhanānām adhipaḥ so 'bhūt sa evāsīt svayaṃ yamaḥ <br />
                  yajñabhāgān aśeṣāṃs tu sa svayaṃ bubhuje 'suraḥ //
                   <span class="ref">ViP_1,17.4</span></p>
               
               
               <p id="ViP_1,17.5">
                  devāḥ svargaṃ parityajya tattrāsān munisattama <br />
                  vicerur avanau sarve bibhrāṇā mānuṣīṃ tanum //
                   <span class="ref">ViP_1,17.5</span></p>
               
               
               <p id="ViP_1,17.6">
                  jitvā tribhuvanaṃ sarvaṃ trailokyaiśvaryadarpitaḥ <br />
                  udgīyamāno gandharvair bubhuje viṣayān priyān //
                   <span class="ref">ViP_1,17.6</span></p>
               
               
               <p id="ViP_1,17.7">
                  pānāsaktaṃ mahātmānaṃ hiraṇyakaśipuṃ tadā <br />
                  upāsāṃ cakrire sarve siddhagandharvapannagāḥ //
                   <span class="ref">ViP_1,17.7</span></p>
               
               
               <p id="ViP_1,17.8">
                  avādayañ jaguś cānye jayaśabdān athāpare <br />
                  daityeśvarasya purataś cakruḥ siddhā mudānvitāḥ //
                   <span class="ref">ViP_1,17.8</span></p>
               
               
               <p id="ViP_1,17.9">
                  tatra pranṛttāpsarasi sphāṭikābhramaye 'suraḥ <br />
                  papau pānaṃ mudā yuktaḥ prāsāde sumanohare //
                   <span class="ref">ViP_1,17.9</span></p>
               
               
               <p id="ViP_1,17.10">
                  tasya putro mahābhāgaḥ prahlādo nāma nāmataḥ <br />
                  papāṭha bālapāṭhyāni gurugehaṃ gato 'rbhakaḥ //
                   <span class="ref">ViP_1,17.10</span></p>
               
               
               <p id="ViP_1,17.11">
                  ekadā tu sa dharmātmā jagāma guruṇā saha <br />
                  pānāsaktasya purataḥ pitur daityapates tadā //
                   <span class="ref">ViP_1,17.11</span></p>
               
               
               <p id="ViP_1,17.12">
                  pādapraṇāmāvanataṃ tam utthāpya pitā sutam <br />
                  hiraṇyakaśipuḥ prāha prahlādam amitaujasam //
                   <span class="ref">ViP_1,17.12</span></p>
               
               hiraṇyakaśipur uvāca:
               
               <p id="ViP_1,17.13">
                  paṭhyatāṃ bhavatā vatsa sārabhūtaṃ subhāṣitam <br />
                  kālenaitāvatā yat te sadodyuktena śikṣitam //
                   <span class="ref">ViP_1,17.13</span></p>
               
               prahlāda uvāca:
               
               <p id="ViP_1,17.14">
                  śrūyatāṃ tāta vakṣyāmi sārabhūtaṃ tavājñayā <br />
                  samāhitamanā bhūtvā yan me cetasy avasthitam //
                   <span class="ref">ViP_1,17.14</span></p>
               
               
               <p id="ViP_1,17.15">
                  anādimadhyāntam ajam avṛddhikṣayam acyutam <br />
                  praṇato 'smy antasaṃtānaṃ sarvakāraṇakāraṇam //
                   <span class="ref">ViP_1,17.15</span></p>
               
               parāśara uvāca:
               
               <p id="ViP_1,17.16">
                  etan niśamya daityendraḥ kopasaṃraktalocanaḥ <br />
                  vilokya tadguruṃ prāha sphuritādharapallavaḥ //
                   <span class="ref">ViP_1,17.16</span></p>
               
               hiraṇyakaśipur uvāca:
               
               <p id="ViP_1,17.17">
                  brahmabandho kim etat te vipakṣastutisaṃhitam <br />
                  asāraṃ grāhito bālo mām avajñāya durmate //
                   <span class="ref">ViP_1,17.17</span></p>
               
               gurur uvāca:
               
               <p id="ViP_1,17.18">
                  daityeśvara na kopasya vaśam āgantum arhasi <br />
                  mamopadeśajanitaṃ nāyaṃ vadati te sutaḥ //
                   <span class="ref">ViP_1,17.18</span></p>
               
               hiraṇyakaśipur uvāca:
               
               <p id="ViP_1,17.19">
                  anuśiṣṭo 'si kenedṛg vatsa prahlāda kathyatām <br />
                  mayopadiṣṭaṃ nety eṣa prabravīti gurus tava //
                   <span class="ref">ViP_1,17.19</span></p>
               
               prahlāda uvāca:
               
               <p id="ViP_1,17.20">
                  śāstā viṣṇur aśeṣasya jagato yo hṛdi sthitaḥ <br />
                  tam ṛte paramātmānaṃ tāta kaḥ kena śāsyate //
                   <span class="ref">ViP_1,17.20</span></p>
               
               hiraṇyakaśipur uvāca:
               
               <p id="ViP_1,17.21">
                  ko 'yaṃ viṣṇuḥ sudurbuddhe yaṃ bravīṣi punaḥ punaḥ <br />
                  jagatām īśvarasyeha purataḥ prasabhaṃ mama //
                   <span class="ref">ViP_1,17.21</span></p>
               
               prahlāda uvāca:
               
               <p id="ViP_1,17.22">
                  na śabdagocaraṃ yasya yogidhyeyaṃ paraṃ padam <br />
                  yato yaś ca svayaṃ viśvaṃ sa viṣṇuḥ parameśvaraḥ //
                   <span class="ref">ViP_1,17.22</span></p>
               
               hiraṇyakaśipur uvāca:
               
               <p id="ViP_1,17.23">
                  parameśvarasaṃjño 'jña kim anyo mayy avasthite <br />
                  tavāsti martukāmas tvaṃ prabravīṣi punaḥ punaḥ //
                   <span class="ref">ViP_1,17.23</span></p>
               
               prahlāda uvāca:
               
               <p id="ViP_1,17.24">
                  na kevalaṃ tāta mama prajānāṃ sa brahmabhūto bhavataś ca viṣṇuḥ <br />
                  dhātā vidhātā parameśvaraś ca prasīda kopaṃ kuruṣe kimartham //
                   <span class="ref">ViP_1,17.24</span></p>
               
               hiraṇyakaśipur uvāca:
               
               <p id="ViP_1,17.25">
                  praviṣṭaḥ ko 'sya hṛdayaṃ durbuddher atipāpakṛt <br />
                  yenedṛśāny asādhūni vadaty āviṣṭamānasaḥ //
                   <span class="ref">ViP_1,17.25</span></p>
               
               prahlāda uvāca:
               
               <p id="ViP_1,17.26">
                  na kevalaṃ maddhṛdayaṃ sa viṣṇur ākramya lokān akhilān avasthitaḥ <br />
                  sa māṃ tvadādīṃś ca pitaḥ samastān samastaceṣṭāsu yunakti sarvagaḥ //
                   <span class="ref">ViP_1,17.26</span></p>
               
               hiraṇyakaśipur uvāca:
               
               <p id="ViP_1,17.27">
                  niṣkrāmyatām ayaṃ duṣṭaḥ śāsyatāṃ ca guror gṛhe <br />
                  yojito durmatiḥ kena vipakṣavitathastutau //
                   <span class="ref">ViP_1,17.27</span></p>
               
               parāśara uvāca:
               
               <p id="ViP_1,17.28">
                  ity ukte sa tadā daityair nīto gurugṛhaṃ punaḥ <br />
                  jagrāha vidyām aniśaṃ guruśuśrūṣaṇodyataḥ //
                   <span class="ref">ViP_1,17.28</span></p>
               
               
               <p id="ViP_1,17.29">
                  kāle 'tīte 'timahati prahlādam asureśvaraḥ <br />
                  samāhūyābravīd gāthā kācit putraka gīyatām //
                   <span class="ref">ViP_1,17.29</span></p>
               
               prahlāda uvāca:
               
               <p id="ViP_1,17.30">
                  yataḥ pradhānapuruṣau yataś caitac carācaram <br />
                  kāraṇaṃ sakalasyāsya sa no viṣṇuḥ prasīdatu //
                   <span class="ref">ViP_1,17.30</span></p>
               
               hiraṇyakaśipur uvāca:
               
               <p id="ViP_1,17.31">
                  durātmā vadhyatām eṣa nānenārtho 'sti jīvatā <br />
                  svapakṣahānikartṛtvād yaḥ kulāṅgāratāṃ gataḥ //
                   <span class="ref">ViP_1,17.31</span></p>
               
               parāśara uvāca:
               
               <p id="ViP_1,17.32">
                  ity ājñaptās tatas tena pragṛhītamahāyudhāḥ <br />
                  udyatās tasya nāśāya daityāḥ śatasahasraśaḥ //
                   <span class="ref">ViP_1,17.32</span></p>
               
               prahlāda uvāca:
               
               <p id="ViP_1,17.33">
                  viṣṇuḥ śastreṣu yuṣmāsu mayi cāsau yathā sthitaḥ <br />
                  daiteyās tena satyena mā krāmantv āyudhāni vaḥ //
                   <span class="ref">ViP_1,17.33</span></p>
               
               parāśara uvāca:
               
               <p id="ViP_1,17.34">
                  tatas taiḥ śataśo daityaiḥ śastraughair āhato 'pi san <br />
                  nāvāpa vedanām alpām abhūc caiva punar navaḥ //
                   <span class="ref">ViP_1,17.34</span></p>
               
               hiraṇyakaśipur uvāca:
               
               <p id="ViP_1,17.35">
                  durbuddhe vinivartasva vairipakṣastavād ataḥ <br />
                  abhayaṃ te prayacchāmi mātimūḍhamatir bhava //
                   <span class="ref">ViP_1,17.35</span></p>
               
               prahlāda uvāca:
               
               <p id="ViP_1,17.36*">
                  bhayaṃ bhayānām apahāriṇi sthite manasy anante mama kutra tiṣṭhati /<br />
                  yasmin smṛte janmajarāntakādi bhayāni sarvāṇy apayānti tāta //
                   <span class="ref">ViP_1,17.36*</span></p>
               
               hiraṇyakaśipur uvāca:
               
               <p id="ViP_1,17.37">
                  bho bhoḥ sarpāḥ durācāram enam atyantadurmatim <br />
                  viṣajvālāvilair vaktraiḥ sadyo nayata saṃkṣayam //
                   <span class="ref">ViP_1,17.37</span></p>
               
               parāśara uvāca:
               
               <p id="ViP_1,17.38">
                  ity uktās tena te sarpāḥ kuhakās takṣakādayaḥ <br />
                  adaṃśanta samasteṣu gātreṣv ativiṣolbaṇāḥ //
                   <span class="ref">ViP_1,17.38</span></p>
               
               
               <p id="ViP_1,17.39">
                  sa tv āsaktamatiḥ kṛṣṇe daṃśyamāno mahoragaiḥ <br />
                  na vivedātmano gātraṃ tatsmṛtyāhlādasaṃsthitaḥ //
                   <span class="ref">ViP_1,17.39</span></p>
               
               sarpā ūcuḥ:
               
               <p id="ViP_1,17.40">
                  daṃṣṭrā viśīrṇā maṇayaḥ sphuṭanti phaṇeṣu tāpo hṛdayeṣu kampaḥ <br />
                  nāsya tvacaḥ svalpam apīha bhinnaṃ praśādhi daityeśvara karma cānyat //
                   <span class="ref">ViP_1,17.40</span></p>
               
               hiraṇyakaśipur uvāca:
               
               <p id="ViP_1,17.41">
                  he diggajāḥ saṃkaṭadantamiśrā ghnatainam asmadripupakṣabhinnam <br />
                  tajjā vināśāya bhavanti tasya yathāraṇeḥ prajvalito hutāśaḥ //
                   <span class="ref">ViP_1,17.41</span></p>
               
               parāśara uvāca:
               
               <p id="ViP_1,17.42">
                  tataḥ sa diggajair bālo bhūbhṛcchikharasaṃnibhaiḥ <br />
                  pātito dharaṇīpṛṣṭhe viṣāṇair apy apīḍyata //
                   <span class="ref">ViP_1,17.42</span></p>
               
               
               <p id="ViP_1,17.43">
                  smaratas tasya govindam ibhadantāḥ sahasraśaḥ <br />
                  śīrṇā vakṣaḥsthalaṃ prāpya sa prāha pitaraṃ tataḥ //
                   <span class="ref">ViP_1,17.43</span></p>
               
               prahlāda uvāca:
               
               <p id="ViP_1,17.44">
                  dantā gajānāṃ kuliśāgraniṣṭhurāḥ śīrṇā yad ete na balaṃ mamaitat <br />
                  mahāvipatpāpavināśano 'yaṃ janārdanānusmaraṇānubhāvaḥ //
                   <span class="ref">ViP_1,17.44</span></p>
               
               hiraṇyakaśipur uvāca:
               
               <p id="ViP_1,17.45">
                  jvālyatām asurā vahnir apasarpata diggajāḥ <br />
                  vāyo samedhayāgniṃ tvaṃ dahyatām eṣa pāpakṛt //
                   <span class="ref">ViP_1,17.45</span></p>
               
               parāśara uvāca:
               
               <p id="ViP_1,17.46">
                  mahākāṣṭhacayacchannam asurendrasutaṃ tataḥ <br />
                  prajvālya dānavā vahniṃ dadahuḥ svāmicoditāḥ //
                   <span class="ref">ViP_1,17.46</span></p>
               
               prahlāda uvāca:
               
               <p id="ViP_1,17.47">
                  tātaiṣa vahniḥ pavanerito 'pi na māṃ dahaty atra samantato 'ham <br />
                  paśyāmi padmāstaraṇāstṛtāni śītāni sarvāṇi diśāṃ mukhāni //
                   <span class="ref">ViP_1,17.47</span></p>
               
               <span class="note">M2.3 ins.:</span>
               
               
               <p id="ViP_1,17.47*54">
                  trailokyam etat sacarācaraṃ yad viṣṇuṃ vijiṣṇuṃ prabhaviṣṇum īḍyaṃ <br />
                  alaṃ kariṣṇuṃ tv asahiṣṇum itthaṃ sthāṇuṃ sadā staumi sadā sadaiva //
                   <span class="ref">ViP_1,17.47*54</span></p>
               
               parāśara uvāca:
               
               <p id="ViP_1,17.48">
                  atha daityeśvaraṃ procur bhārgavasyātmajā dvijāḥ <br />
                  purohitā mahātmānaḥ sāmnā saṃstūya vāgminaḥ //
                   <span class="ref">ViP_1,17.48</span></p>
               
               purohitā ūcuḥ:
               
               <p id="ViP_1,17.49">
                  rājan niyamyatāṃ kopo bāle 'tra tanaye nije <br />
                  kopo devanikāyeṣu tatra te saphalo yataḥ //
                   <span class="ref">ViP_1,17.49</span></p>
               
               <span class="note">ed. Veṅk. ins.:</span>
               
               
               <p id="ViP_1,17.49*55">
                  tataḥ purohitair ukto hiraṇyakaśipuḥ svakaiḥ //
                   <span class="ref">ViP_1,17.49*55</span></p>
               
               
               <p id="ViP_1,17.50">
                  tathā tathainaṃ bālaṃ te śāsitāro vayaṃ nṛpa <br />
                  yathā vipakṣanāśāya vinītas te bhaviṣyati //
                   <span class="ref">ViP_1,17.50</span></p>
               
               
               <p id="ViP_1,17.51">
                  bālatvaṃ sarvadoṣāṇāṃ daityarājāspadaṃ yataḥ <br />
                  tato 'tra kopam atyarthaṃ yoktum arhasi nārbhake //
                   <span class="ref">ViP_1,17.51</span></p>
               
               
               <p id="ViP_1,17.52">
                  na tyakṣyati hareḥ pakṣam asmākaṃ vacanād yadi <br />
                  tataḥ kṛtyāṃ vadhāyāsya kariṣyāmo 'nivartinīm //
                   <span class="ref">ViP_1,17.52</span></p>
               
               parāśara uvāca:
               
               <p id="ViP_1,17.53">
                  evam abhyarthitas tais tu daityarājaḥ purohitaiḥ <br />
                  daityair niṣkrāmayām āsa putraṃ pāvakasaṃcayāt //
                   <span class="ref">ViP_1,17.53</span></p>
               
               
               <p id="ViP_1,17.54">
                  tato gurugṛhe bālaḥ sa vasan bāladānavān <br />
                  adhyāpayām āsa muhur upadeśāntare guroḥ //
                   <span class="ref">ViP_1,17.54</span></p>
               
               prahlāda uvāca:
               
               <p id="ViP_1,17.55">
                  śrūyatāṃ paramārtho me daiteyā ditijātmajāḥ <br />
                  na cānyathaitan mantavyaṃ nātra lobhādikāraṇam //
                   <span class="ref">ViP_1,17.55</span></p>
               
               
               <p id="ViP_1,17.56">
                  janma bālyaṃ tataḥ sarvo jantuḥ prāpnoti yauvanam <br />
                  avyāhataiva bhavati tato 'nudivasaṃ jarā //
                   <span class="ref">ViP_1,17.56</span></p>
               
               
               <p id="ViP_1,17.57">
                  tataś ca mṛtyum abhyeti jantur daityeśvarātmajāḥ <br />
                  pratyakṣaṃ dṛśyate caitad asmākaṃ bhavatāṃ tathā //
                   <span class="ref">ViP_1,17.57</span></p>
               
               
               <p id="ViP_1,17.58">
                  mṛtasya ca punar janma bhavaty etac ca nānyathā <br />
                  āgamo 'yaṃ tathā tac ca nopādānaṃ vinodbhavaḥ //
                   <span class="ref">ViP_1,17.58</span></p>
               
               
               <p id="ViP_1,17.59">
                  garbhavāsādi yāvat tu punarjanmopapādanam <br />
                  samastāvasthakaṃ tāvad duḥkham evāvagamyatām //
                   <span class="ref">ViP_1,17.59</span></p>
               
               
               <p id="ViP_1,17.60">
                  kṣuttṛṣṇopaśamaṃ tadvac śītādyupaśamaṃ sukham <br />
                  manyate bālabuddhitvād duḥkham eva hi tat punaḥ //
                   <span class="ref">ViP_1,17.60</span></p>
               
               
               <p id="ViP_1,17.61">
                  atyantastimitāṅgānāṃ vyāyāmena sukhaiṣiṇām <br />
                  bhrāntijñānavatāṃ puṃsāṃ prahāro 'pi sukhāyate //
                   <span class="ref">ViP_1,17.61</span></p>
               
               
               <p id="ViP_1,17.62">
                  kva śarīram aśeṣāṇāṃ śleṣmādīnāṃ mahācayaḥ <br />
                  kva cāṅgaśobhāsaurabhyakamanīyādayo guṇāḥ //
                   <span class="ref">ViP_1,17.62</span></p>
               
               
               <p id="ViP_1,17.63">
                  māṃsāsṛkpūyaviṇmūtrasnāyumajjāsthisaṃhatau <br />
                  dehe cet prītimān mūḍho bhavitā narake 'pi saḥ //
                   <span class="ref">ViP_1,17.63</span></p>
               
               
               <p id="ViP_1,17.64">
                  agneḥ śītena toyasya tṛṣā bhaktasya ca kṣudhā <br />
                  kriyate sukhakartṛtvaṃ tadvilomasya cetaraiḥ //
                   <span class="ref">ViP_1,17.64</span></p>
               
               
               <p id="ViP_1,17.65">
                  karoti he daityaputrā yāvanmātraṃ parigraham <br />
                  tāvanmātraṃ sa evāsya duḥkhaṃ cetasi yacchati //
                   <span class="ref">ViP_1,17.65</span></p>
               
               
               <p id="ViP_1,17.66">
                  yāvataḥ kurute jantuḥ saṃbandhān manasaḥ priyān <br />
                  tāvanto 'sya nikhanyante hṛdaye śokaśaṅkavaḥ //
                   <span class="ref">ViP_1,17.66</span></p>
               
               
               <p id="ViP_1,17.67">
                  yad yad gṛhe tan manasi yatra tatrāvatiṣṭhataḥ <br />
                  nāśadāhāpaharaṇaṃ kutas tatraiva tiṣṭhati //
                   <span class="ref">ViP_1,17.67</span></p>
               
               
               <p id="ViP_1,17.68">
                  janmany atra mahad duḥkhaṃ mriyamāṇasya cāpi tat <br />
                  yātanāsu yamasyograṃ garbhasaṃkramaṇeṣu ca //
                   <span class="ref">ViP_1,17.68</span></p>
               
               
               <p id="ViP_1,17.69">
                  garbhe ca sukhaleśo 'pi bhavadbhir anumīyate <br />
                  yadi tat kathyatām evaṃ sarvaṃ duḥkhamayaṃ jagat //
                   <span class="ref">ViP_1,17.69</span></p>
               
               
               <p id="ViP_1,17.70">
                  tad etad atiduḥkhānām āspade 'tra bhavārṇave <br />
                  bhavatāṃ kathyate satyaṃ viṣṇur ekaḥ parāyaṇaḥ //
                   <span class="ref">ViP_1,17.70</span></p>
               
               
               <p id="ViP_1,17.71">
                  mā jānīta vayaṃ bālā dehī deheṣu śāśvataḥ <br />
                  jarāyauvanajanmādyā dharmā dehasya nātmanaḥ //
                   <span class="ref">ViP_1,17.71</span></p>
               
               
               <p id="ViP_1,17.72">
                  bālo 'haṃ tāvad icchāto yatiṣye śreyase yuvā <br />
                  yuvāhaṃ vārddhake prāpte kariṣyāmy ātmano hitam //
                   <span class="ref">ViP_1,17.72</span></p>
               
               
               <p id="ViP_1,17.73">
                  vṛddho 'haṃ mama kāryāṇi samastāni na gocare <br />
                  kiṃ kariṣyāmi mandātmā samarthena na yat kṛtam //
                   <span class="ref">ViP_1,17.73</span></p>
               
               
               <p id="ViP_1,17.74">
                  evaṃ durāśayākṣiptamānasaḥ puruṣaḥ sadā <br />
                  śreyaso 'bhimukhaṃ yāti na kadācit pipāsitaḥ //
                   <span class="ref">ViP_1,17.74</span></p>
               
               
               <p id="ViP_1,17.75">
                  bālye krīḍanakāsaktā yauvane viṣayonmukhāḥ <br />
                  ajñānayanty aśaktyā ca vārddhakaṃ samupasthitam //
                   <span class="ref">ViP_1,17.75</span></p>
               
               
               <p id="ViP_1,17.76">
                  tasmād bālye vivekātmā yateta śreyase sadā <br />
                  bālyayauvanavṛddhādyair dehabhāvair asaṃyutaḥ //
                   <span class="ref">ViP_1,17.76</span></p>
               
               
               <p id="ViP_1,17.77">
                  tad etad vo mayākhyātaṃ yadi jānīta nānṛtam <br />
                  tad asmatprītaye viṣṇuḥ smaryatāṃ bandhamuktidaḥ //
                   <span class="ref">ViP_1,17.77</span></p>
               
               
               <p id="ViP_1,17.78">
                  āyāsaḥ smaraṇe ko 'sya smṛto yacchati śobhanam <br />
                  pāpakṣayaś ca bhavati smaratāṃ tam aharniśam //
                   <span class="ref">ViP_1,17.78</span></p>
               
               
               <p id="ViP_1,17.79">
                  sarvabhūtasthite tasmin matir maitrī divāniśam <br />
                  bhavatāṃ jāyatām evaṃ sarvakleśān prahāsyatha //
                   <span class="ref">ViP_1,17.79</span></p>
               
               
               <p id="ViP_1,17.80">
                  tāpatrayeṇābhihataṃ yad etad akhilaṃ jagat <br />
                  tadā śocyeṣu bhūteṣu dveṣaṃ prājñaḥ karoti kaḥ //
                   <span class="ref">ViP_1,17.80</span></p>
               
               
               <p id="ViP_1,17.81">
                  atha bhadrāṇi bhūtāni hīnaśaktir ahaṃ param <br />
                  mudaṃ tathāpi kurvīta hānir dveṣaphalaṃ yataḥ //
                   <span class="ref">ViP_1,17.81</span></p>
               
               
               <p id="ViP_1,17.82">
                  baddhavairāṇi bhūtāni dveṣaṃ kurvanti cet tataḥ <br />
                  śocyāny aho 'timohena vyāptānīti manīṣiṇām //
                   <span class="ref">ViP_1,17.82</span></p>
               
               
               <p id="ViP_1,17.83">
                  ete bhinnadṛśāṃ daityā vikalpāḥ kathitā mayā <br />
                  kṛtvābhyupagamaṃ tatra saṃkṣepaḥ śrūyatāṃ mama //
                   <span class="ref">ViP_1,17.83</span></p>
               
               
               <p id="ViP_1,17.84">
                  vistāraḥ sarvabhūtasya viṣṇor viśvam idaṃ jagat <br />
                  draṣṭavyam ātmavat tasmād abhedena vicakṣaṇaiḥ //
                   <span class="ref">ViP_1,17.84</span></p>
               
               
               <p id="ViP_1,17.85">
                  samutsṛjyāsuraṃ bhāvaṃ tasmād yūyaṃ yathā vayam <br />
                  tathā yatnaṃ kariṣyāmo yathā prāpsyāma nirvṛtim //
                   <span class="ref">ViP_1,17.85</span></p>
               
               
               <p id="ViP_1,17.86">
                  naivāgninā na cārkeṇa nendunā na ca vāyunā <br />
                  parjanyavaruṇābhyāṃ vā na siddhair na ca rākṣasaiḥ //
                   <span class="ref">ViP_1,17.86</span></p>
               
               
               <p id="ViP_1,17.87">
                  na yakṣair na ca daityendrair noragair na ca kiṃnaraiḥ <br />
                  na manuṣyair na paśubhir doṣair naivātmasaṃbhavaiḥ //
                   <span class="ref">ViP_1,17.87</span></p>
               
               
               <p id="ViP_1,17.88">
                  jvarākṣirogātīsāraplīhagulmādikais tathā <br />
                  dveṣerṣyāmatsarādyair vā rāgalobhādibhiḥ kṣayam //
                   <span class="ref">ViP_1,17.88</span></p>
               
               
               <p id="ViP_1,17.89">
                  na cānyair nīyate kaiścin nityā yātyantanirmalā <br />
                  tām āpnoty amale nyasya keśave hṛdayaṃ naraḥ //
                   <span class="ref">ViP_1,17.89</span></p>
               
               
               <p id="ViP_1,17.90">
                  asārasaṃsāravivartaneṣu mā yāta toṣaṃ prasabhaṃ bravīmi <br />
                  sarvatra daityāḥ samatām upeta samatvam ārādhanam acyutasya //
                   <span class="ref">ViP_1,17.90</span></p>
               
               
               <p id="ViP_1,17.91">
                  tasmin prasanne kim ihāsty alabhyaṃ dharmārthakāmair alam alpakās te <br />
                  samāśritād brahmataror anantān niḥsaṃśayaṃ prāpsyatha vai mahat phalam //
                   <span class="ref">ViP_1,17.91</span></p>
               
               
               <p>[[iti śrīviṣṇupurāṇe prathame 'ṃśe saptadaśo 'dhyāyaḥ ]]</p>
               
               </div>
            
            <div id="d1e23447">
               parāśara uvāca:
               
               <p id="ViP_1,18.1">
                  tasyaitāṃ dānavāś ceṣṭāṃ dṛṣṭvā daityapater bhayāt <br />
                  ācacakṣuḥ sa covāca sūdān āhūya satvaraḥ //
                   <span class="ref">ViP_1,18.1</span></p>
               
               hiraṇyakaśipur uvāca:
               
               <p id="ViP_1,18.2">
                  he sūdā mama putro 'sāv anyeṣām api durmatiḥ <br />
                  kumārgadeśiko duṣṭo hanyatām avilambitam //
                   <span class="ref">ViP_1,18.2</span></p>
               
               
               <p id="ViP_1,18.3">
                  hālāhalaṃ viṣaṃ tasya sarvabhakṣyeṣu dīyatām <br />
                  avijñātam asau pāpo vadhyatāṃ mā vicāryatām //
                   <span class="ref">ViP_1,18.3</span></p>
               
               parāśara uvāca:
               
               <p id="ViP_1,18.4">
                  te tathaiva tataś cakruḥ prahlādāya mahātmane <br />
                  viṣadānaṃ yathājñaptaṃ pitrā tasya mahātmanaḥ //
                   <span class="ref">ViP_1,18.4</span></p>
               
               
               <p id="ViP_1,18.5">
                  hālāhalaṃ viṣaṃ ghoram anantoccāraṇena saḥ <br />
                  abhimantrya sahānnena maitreya bubhuje tadā //
                   <span class="ref">ViP_1,18.5</span></p>
               
               
               <p id="ViP_1,18.6">
                  avikāraṃ sa tad bhuktvā prahlādaḥ svasthamānasaḥ <br />
                  anantakhyātinirvīryaṃ jarayām āsa durviṣam //
                   <span class="ref">ViP_1,18.6</span></p>
               
               
               <p id="ViP_1,18.7">
                  tataḥ sūdā bhayatrastā jīrṇaṃ dṛṣṭvā mahāviṣam <br />
                  daityeśvaram upāgamya praṇipatyedam abruvan //
                   <span class="ref">ViP_1,18.7</span></p>
               
               sūdā ūcuḥ:
               
               <p id="ViP_1,18.8">
                  daityarāja viṣaṃ dattam asmābhir atibhīṣaṇam <br />
                  jīrṇaṃ tac ca sahānnena prahlādena sutena te //
                   <span class="ref">ViP_1,18.8</span></p>
               
               hiraṇyakaśipur uvāca:
               
               <p id="ViP_1,18.9">
                  tvaryatāṃ tvaryatāṃ sadyo he he daityapurohitāḥ <br />
                  kṛtyāṃ tasya vināśāya utpādayata mā ciram //
                   <span class="ref">ViP_1,18.9</span></p>
               
               parāśara uvāca:
               
               <p id="ViP_1,18.10">
                  sakāśam āgamya tataḥ prahlādasya purohitāḥ <br />
                  sāmapūrvam athocus te prahlādaṃ vinayānvitam //
                   <span class="ref">ViP_1,18.10</span></p>
               
               purohitā ūcuḥ:
               
               <p id="ViP_1,18.11">
                  jātas trailokyavikhyāta āyuṣman brahmaṇaḥ kule <br />
                  daityarājasya tanayo hiraṇyakaśipor bhavān //
                   <span class="ref">ViP_1,18.11</span></p>
               
               
               <p id="ViP_1,18.12">
                  kiṃ daivaiḥ kim anantena kim anyena tavāśrayaḥ <br />
                  pitā samastalokānāṃ tvaṃ tathaiva bhaviṣyasi //
                   <span class="ref">ViP_1,18.12</span></p>
               
               
               <p id="ViP_1,18.13">
                  tasmāt parityajaināṃ tvaṃ vipakṣastavasaṃhitām <br />
                  vācyaḥ pitā samastānāṃ gurūṇāṃ paramo guruḥ //
                   <span class="ref">ViP_1,18.13</span></p>
               
               prahlāda uvāca:
               
               <p id="ViP_1,18.14">
                  evam etan mahābhāgāḥ ślāghyam etan mahākulam <br />
                  marīceḥ sakale 'py asmin trailokye nānyathā vadet //
                   <span class="ref">ViP_1,18.14</span></p>
               
               
               <p id="ViP_1,18.15">
                  pitā ca mama sarvasmiñ jagaty utkṛṣṭaceṣṭitaḥ <br />
                  etad apy avagacchāmi satyam atrāpi nānṛtam //
                   <span class="ref">ViP_1,18.15</span></p>
               
               
               <p id="ViP_1,18.16">
                  gurūṇām api sarveṣāṃ pitā paramako guruḥ <br />
                  yad uktaṃ bhrāntis tatrāpi svalpāpi hi na vidyate //
                   <span class="ref">ViP_1,18.16</span></p>
               
               
               <p id="ViP_1,18.17">
                  pitā gurur na saṃdehaḥ pūjanīyaḥ prayatnataḥ <br />
                  tatrāpi nāparādhyāmīty evaṃ manasi me sthitam //
                   <span class="ref">ViP_1,18.17</span></p>
               
               
               <p id="ViP_1,18.18">
                  yat tv etat kim anantenety uktaṃ yuṣmābhir īdṛśam <br />
                  ko bravīti yathāyuktaṃ kiṃ tu naitad vaco 'rthavat //
                   <span class="ref">ViP_1,18.18</span></p>
               
               
               <p id="ViP_1,18.19">
                  ity uktvā so 'bhavan maunī teṣāṃ gauravayantritaḥ <br />
                  prahasya ca punaḥ prāha kim anantena sādhv iti //
                   <span class="ref">ViP_1,18.19</span></p>
               
               
               <p id="ViP_1,18.20">
                  sādhu bhoḥ kim anantena sādhu bho guravo mama <br />
                  śrūyatāṃ yad anantena yadi khedaṃ na yāsyatha //
                   <span class="ref">ViP_1,18.20</span></p>
               
               
               <p id="ViP_1,18.21">
                  dharmārthakāmamokṣākhyaḥ puruṣārtha udāhṛtaḥ <br />
                  catuṣṭayam idaṃ yasmāt tasmāt kiṃ kim idaṃ vṛthā //
                   <span class="ref">ViP_1,18.21</span></p>
               
               
               <p id="ViP_1,18.22">
                  marīcimiśrair dakṣeṇa tathaivānyair anantataḥ <br />
                  dharmaḥ prāptas tathaivānyair arthaḥ kāmas tathāparaiḥ //
                   <span class="ref">ViP_1,18.22</span></p>
               
               
               <p id="ViP_1,18.23">
                  tattattvavedino bhūtvā jñānadhyānasamādhibhiḥ <br />
                  avāpur muktim apare puruṣā dhvastabandhanāḥ //
                   <span class="ref">ViP_1,18.23</span></p>
               
               
               <p id="ViP_1,18.24">
                  saṃpadaiśvaryamāhātmyajñānasaṃtatikarmaṇām <br />
                  vimukteś caikato labhyaṃ mūlam ārādhanaṃ hareḥ //
                   <span class="ref">ViP_1,18.24</span></p>
               
               
               <p id="ViP_1,18.25">
                  yato dharmārthakāmākhyaṃ vimuktiś ca phalaṃ dvijāḥ <br />
                  tenāpi hi kim ity evam anantena kim ucyate //
                   <span class="ref">ViP_1,18.25</span></p>
               
               
               <p id="ViP_1,18.26">
                  kiṃ vātra bahunoktena bhavanto guravo mama <br />
                  vadantu sādhu vāsādhu viveko 'smākam alpakaḥ //
                   <span class="ref">ViP_1,18.26</span></p>
               
               <span class="note">D3-5,T,G,M0,ed. Veṅk. ins. while M2.3 cont. after *54:</span>
               
               
               <p id="ViP_1,18.26*56:1">
                  bahunātra kim uktena sa eva jagataḥ patiḥ //
                   <span class="ref">ViP_1,18.26*56:1</span></p>
               
               
               <p id="ViP_1,18.26*56:2">
                  sa kartā ca vikartā ca saṃhartā ca hṛdi sthitaḥ //
                   <span class="ref">ViP_1,18.26*56:2</span></p>
               
               
               <p id="ViP_1,18.26*56:3">
                  sa bhoktā bhojyam apy evaṃ sa eva jagadīśvaraḥ //
                   <span class="ref">ViP_1,18.26*56:3</span></p>
               
               
               <p id="ViP_1,18.26*56:4">
                  bhavadbhir etat kṣantavyaṃ bālyād uktaṃ tu yan mayā //
                   <span class="ref">ViP_1,18.26*56:4</span></p>
               
               purohitā ūcuḥ:
               
               <p id="ViP_1,18.27">
                  dahyamānas tvam asmābhir agninā bāla rakṣitaḥ <br />
                  bhūyo na vakṣyasīty evaṃ naivaṃ jñāto 'sy abuddhimān //
                   <span class="ref">ViP_1,18.27</span></p>
               
               
               <p id="ViP_1,18.28">
                  yady asmadvacanān mohagrāhaṃ na tyakṣyate bhavān <br />
                  tataḥ kṛtyāṃ vināśāya tava sṛkṣyāma durmate //
                   <span class="ref">ViP_1,18.28</span></p>
               
               prahlāda uvāca:
               
               <p id="ViP_1,18.29">
                  kaḥ kena rakṣyate jantur jantuḥ kaḥ kena hanyate <br />
                  hanti rakṣati caivātmā jagat sarvaṃ carācaram //
                   <span class="ref">ViP_1,18.29</span></p>
               
               <span class="note">T3,M0,ed. Veṅk. ins.:</span>
               
               
               <p id="ViP_1,18.29*57:1">
                  karmaṇā jāyate sarvaṃ karmaiva gatisādhanam //
                   <span class="ref">ViP_1,18.29*57:1</span></p>
               
               
               <p id="ViP_1,18.29*57:2">
                  tasmāt sarvaprayatnena sādhu karma samācaret //
                   <span class="ref">ViP_1,18.29*57:2</span></p>
               
               parāśara uvāca:
               
               <p id="ViP_1,18.30">
                  ity uktās tena te kruddhā daityarājapurohitāḥ <br />
                  kṛtyām utpādayām āsur jvālāmālojjvalānanām //
                   <span class="ref">ViP_1,18.30</span></p>
               
               
               <p id="ViP_1,18.31">
                  atibhīmā samāgamya pādanyāsakṣatakṣitiḥ <br />
                  śūlena sā susaṃkruddhā taṃ jaghānātha vakṣasi //
                   <span class="ref">ViP_1,18.31</span></p>
               
               
               <p id="ViP_1,18.32">
                  tat tasya hṛdayaṃ prāpya śūlaṃ bālasya dīptimat <br />
                  jagāma khaṇḍitaṃ bhūmau tatrāpi śatadhābhavat //
                   <span class="ref">ViP_1,18.32</span></p>
               
               
               <p id="ViP_1,18.33">
                  yatrānapāyī bhagavān hṛdy āste harir īśvaraḥ <br />
                  bhaṅgo bhavati vajrasya tatra śūlasya kā kathā //
                   <span class="ref">ViP_1,18.33</span></p>
               
               
               <p id="ViP_1,18.34">
                  apāpe tatra pāpaiś ca pātitā daityayājakaiḥ <br />
                  tān eva sā jaghānāśu kṛtyā nāśaṃ jagāma ca //
                   <span class="ref">ViP_1,18.34</span></p>
               
               
               <p id="ViP_1,18.35">
                  kṛtyayā dahyamānāṃs tān vilokya sa mahāmatiḥ <br />
                  trāhi kṛṣṇety ananteti vadann abhyavapadyata //
                   <span class="ref">ViP_1,18.35</span></p>
               
               prahlāda uvāca:
               
               <p id="ViP_1,18.36">
                  sarvavyāpiñ jagadrūpa jagatsraṣṭar janārdana <br />
                  trāhi viprān imān asmād duḥsahān mantrapāvakāt //
                   <span class="ref">ViP_1,18.36</span></p>
               
               
               <p id="ViP_1,18.37">
                  yathā sarveṣu bhūteṣu sarvavyāpī jagadguruḥ <br />
                  viṣṇur eva tathā sarve jīvantv ete purohitāḥ //
                   <span class="ref">ViP_1,18.37</span></p>
               
               
               <p id="ViP_1,18.38">
                  yathā sarvagataṃ viṣṇuṃ manyamāno 'napāyinam <br />
                  cintayāmy aripakṣe 'pi jīvantv ete tathā dvijāḥ //
                   <span class="ref">ViP_1,18.38</span></p>
               
               
               <p id="ViP_1,18.39">
                  ye hantum āgatā dattaṃ yair viṣaṃ yair hutāśanaḥ <br />
                  yair diggajair ahaṃ kṣuṇṇo daṣṭaḥ sarpaiś ca yair aham //
                   <span class="ref">ViP_1,18.39</span></p>
               
               
               <p id="ViP_1,18.40">
                  teṣv ahaṃ mitrapakṣe ca samaḥ pāpo 'smi na kvacit <br />
                  yathā tenādya satyena jīvantv asurayājakāḥ //
                   <span class="ref">ViP_1,18.40</span></p>
               
               parāśara uvāca:
               
               <p id="ViP_1,18.41">
                  ity uktās tena te sarve saṃspṛṣṭāś ca nirāmayāḥ <br />
                  samuttasthur dvijā bhūyas taṃ cocuḥ praśrayānvitam //
                   <span class="ref">ViP_1,18.41</span></p>
               
               purohitā ūcuḥ:
               
               <p id="ViP_1,18.42">
                  dīrghāyur apratihato balavīryasamanvitaḥ <br />
                  putrapautradhanaiśvaryair yukto vatsa bhavottamaḥ //
                   <span class="ref">ViP_1,18.42</span></p>
               
               parāśara uvāca:
               
               <p id="ViP_1,18.43">
                  ity uktvā taṃ tato gatvā yathāvṛttaṃ purohitāḥ <br />
                  daityarājāya sakalam ācacakṣur mahāmune //
                   <span class="ref">ViP_1,18.43</span></p>
               
               
               <p>[[iti śrīviṣṇupurāṇe prathame 'ṃśe 'ṣṭādaśo 'dhyāyaḥ ]]</p>
               
               </div>
            
            <div id="d1e24378">
               parāśara uvāca:
               
               <p id="ViP_1,19.1">
                  hiraṇyakaśipuḥ śrutvā tāṃ kṛtyāṃ vitathīkṛtām <br />
                  āhūya putraṃ papraccha prabhāvasyāsya kāraṇam //
                   <span class="ref">ViP_1,19.1</span></p>
               
               hiraṇyakaśipur uvāca:
               
               <p id="ViP_1,19.2">
                  prahlāda suprabhāvo 'si kim etat te viceṣṭitam <br />
                  etan mantrādijanitam utāho sahajaṃ tava //
                   <span class="ref">ViP_1,19.2</span></p>
               
               parāśara uvāca:
               
               <p id="ViP_1,19.3">
                  evaṃ pṛṣṭas tadā pitrā prahlādo 'surabālakaḥ <br />
                  praṇipatya pituḥ pādāv idaṃ vacanam abravīt //
                   <span class="ref">ViP_1,19.3</span></p>
               
               
               <p id="ViP_1,19.4">
                  na mantrādikṛtas tāta na ca naisargiko mama <br />
                  prabhāva eṣa sāmānyo yasya yasyācyuto hṛdi //
                   <span class="ref">ViP_1,19.4</span></p>
               
               
               <p id="ViP_1,19.5">
                  anyeṣāṃ yo na pāpāni cintayaty ātmano yathā <br />
                  tasya pāpāgamas tāta hetvabhāvān na vidyate //
                   <span class="ref">ViP_1,19.5</span></p>
               
               
               <p id="ViP_1,19.6">
                  karmaṇā manasā vācā parapīḍāṃ karoti yaḥ <br />
                  tad bījaṃ janma phalati prabhūtaṃ tasya cāśubham //
                   <span class="ref">ViP_1,19.6</span></p>
               
               
               <p id="ViP_1,19.7">
                  so 'haṃ na pāpam icchāmi na karomi vadāmi vā <br />
                  cintayan sarvabhūtastham ātmany api ca keśavam //
                   <span class="ref">ViP_1,19.7</span></p>
               
               
               <p id="ViP_1,19.8">
                  śārīraṃ mānasaṃ duḥkhaṃ daivaṃ bhūtabhavaṃ tathā <br />
                  sarvatra śubhacittasya tasya me jāyate kutaḥ //
                   <span class="ref">ViP_1,19.8</span></p>
               
               
               <p id="ViP_1,19.9">
                  evaṃ sarveṣu bhūteṣu bhaktir avyabhicāriṇī <br />
                  kartavyā paṇḍitair jñātvā sarvabhūtamayaṃ harim //
                   <span class="ref">ViP_1,19.9</span></p>
               
               parāśara uvāca:
               
               <p id="ViP_1,19.10">
                  iti śrutvā sa daityendraḥ prāsādaśikhare sthitaḥ <br />
                  krodhāndhakāritamukhaḥ prāha daiteyakiṃkarān //
                   <span class="ref">ViP_1,19.10</span></p>
               
               
               <p id="ViP_1,19.11">
                  durātmā kṣipyatām asmāt prāsādāc chatayojanāt <br />
                  giripṛṣṭhe patatv asmiñ śilābhinnāṅgasaṃhatiḥ //
                   <span class="ref">ViP_1,19.11</span></p>
               
               
               <p id="ViP_1,19.12">
                  tatas taṃ cikṣipuḥ sarve bālaṃ daiteyakiṃkarāḥ <br />
                  papāta so 'py adhaḥ kṣipto hṛdayenodvahan harim //
                   <span class="ref">ViP_1,19.12</span></p>
               
               
               <p id="ViP_1,19.13">
                  patamānaṃ jagaddhātrī jagaddhātari keśave <br />
                  bhaktiyuktaṃ dadhārainam upagamya ca medinī //
                   <span class="ref">ViP_1,19.13</span></p>
               
               
               <p id="ViP_1,19.14">
                  tato vilokya taṃ svastham aviśīrṇāsthibandhanam <br />
                  hiraṇyakaśipuḥ prāha śambaraṃ māyināṃ varam //
                   <span class="ref">ViP_1,19.14</span></p>
               
               
               <p id="ViP_1,19.15">
                  nāsmābhiḥ śakyate hantum ayaṃ durvṛttabālakaḥ <br />
                  māyāṃ vetti bhavāṃs tasmān māyayainaṃ niṣūdaya //
                   <span class="ref">ViP_1,19.15</span></p>
               
               śambara uvāca:
               
               <p id="ViP_1,19.16">
                  sūdayāmy eṣa daityendra paśya māyābalaṃ mama <br />
                  sahasram atra māyānāṃ paśya koṭiśataṃ tathā //
                   <span class="ref">ViP_1,19.16</span></p>
               
               parāśara uvāca:
               
               <p id="ViP_1,19.17">
                  tataḥ samasṛjan māyāḥ prahlāde śambaro 'suraḥ <br />
                  vināśam icchan durbuddhiḥ sarvatra samadarśini //
                   <span class="ref">ViP_1,19.17</span></p>
               
               
               <p id="ViP_1,19.18">
                  samāhitamanā bhūtvā śambare 'pi vimatsaraḥ <br />
                  maitreya so 'pi prahlādaḥ sasmāra madhusūdanam //
                   <span class="ref">ViP_1,19.18</span></p>
               
               
               <p id="ViP_1,19.19">
                  tato bhagavatā tasya rakṣārthaṃ cakram uttamam <br />
                  ājagāma samājñaptaṃ jvālāmāli sudarśanam //
                   <span class="ref">ViP_1,19.19</span></p>
               
               
               <p id="ViP_1,19.20">
                  tena māyāsahasraṃ tac śambarasyāśugāminā <br />
                  bālasya rakṣatā deham ekaikaśyena sūditam //
                   <span class="ref">ViP_1,19.20</span></p>
               
               
               <p id="ViP_1,19.21">
                  saṃśoṣakaṃ tato vāyuṃ daityendra idam abravīt <br />
                  śīghram eṣa mamādeśād durātmā nīyatāṃ kṣayam //
                   <span class="ref">ViP_1,19.21</span></p>
               
               
               <p id="ViP_1,19.22">
                  tathety uktvātha so 'py enaṃ viveśa pavano laghuḥ <br />
                  śīto 'tirūkṣaḥ śoṣāya taddehasyātiduḥsahaḥ //
                   <span class="ref">ViP_1,19.22</span></p>
               
               
               <p id="ViP_1,19.23">
                  tenāviṣṭaṃ tathātmānaṃ sa buddhvā daityabālakaḥ <br />
                  hṛdayena mahātmānaṃ dadhāra dharaṇīdharam //
                   <span class="ref">ViP_1,19.23</span></p>
               
               
               <p id="ViP_1,19.24">
                  hṛdayasthas tatas tasya taṃ vāyum atiśoṣaṇam <br />
                  papau janārdanaḥ kruddhaḥ sa yayau pavanaḥ kṣayam //
                   <span class="ref">ViP_1,19.24</span></p>
               
               
               <p id="ViP_1,19.25">
                  kṣīṇāsu sarvamāyāsu pavane saṃkṣayaṃ gate <br />
                  jagāma so 'pi bhavanaṃ guror eva mahāmatiḥ //
                   <span class="ref">ViP_1,19.25</span></p>
               
               
               <p id="ViP_1,19.26">
                  ahany ahany athācāryo nītiṃ rājyaphalapradām <br />
                  grāhayām āsa taṃ bālaṃ rājñām uśanasā kṛtām //
                   <span class="ref">ViP_1,19.26</span></p>
               
               
               <p id="ViP_1,19.27">
                  gṛhītanītiśāstraṃ taṃ vinītaṃ sa yadā guruḥ <br />
                  mene tadainaṃ tatpitre kathayām āsa śikṣitam //
                   <span class="ref">ViP_1,19.27</span></p>
               
               ācārya uvāca:
               
               <p id="ViP_1,19.28">
                  gṛhītanītiśāstras te putro daityapate kṛtaḥ <br />
                  prahlādas tattvato vetti bhārgaveṇa yad īritam //
                   <span class="ref">ViP_1,19.28</span></p>
               
               hiraṇyakaśipur uvāca:
               
               <p id="ViP_1,19.29">
                  mitreṣu varteta katham arivargeṣu bhūpatiḥ <br />
                  prahlāda triṣu kāleṣu madhyastheṣu kathaṃ caret //
                   <span class="ref">ViP_1,19.29</span></p>
               
               
               <p id="ViP_1,19.30">
                  kathaṃ mantriṣv amātyeṣu bāhyeṣv ābhyantareṣu ca <br />
                  cāreṣu pauravargeṣu śaṅkiteṣv itareṣu ca //
                   <span class="ref">ViP_1,19.30</span></p>
               
               
               <p id="ViP_1,19.31">
                  kṛtyākṛtyavidhānaṃ ca durgāṭavikasādhanam <br />
                  prahlāda kathyatāṃ samyak tathā kaṇṭakaśodhanam //
                   <span class="ref">ViP_1,19.31</span></p>
               
               
               <p id="ViP_1,19.32">
                  etac cānyac ca sakalam adhītaṃ bhavatā yathā <br />
                  tathā me kathyatāṃ jñātuṃ tavecchāmi manogatam //
                   <span class="ref">ViP_1,19.32</span></p>
               
               parāśara uvāca:
               
               <p id="ViP_1,19.33">
                  praṇipatya pituḥ pādau tataḥ praśrayabhūṣaṇaḥ <br />
                  prahlādaḥ prāha daityendraṃ kṛtāñjalipuṭaḥ sthitaḥ //
                   <span class="ref">ViP_1,19.33</span></p>
               
               prahlāda uvāca:
               
               <p id="ViP_1,19.34">
                  mamopadiṣṭaṃ sakalaṃ guruṇā nātra saṃśayaḥ <br />
                  gṛhītaṃ ca mayā kintu na sad etan mataṃ mama //
                   <span class="ref">ViP_1,19.34</span></p>
               
               
               <p id="ViP_1,19.35">
                  sāma copapradānaṃ ca bhedadaṇḍau tathaiva ca <br />
                  upāyāḥ kathitā hy ete mitrādīnāṃ ca sādhane //
                   <span class="ref">ViP_1,19.35</span></p>
               
               
               <p id="ViP_1,19.36">
                  tān evāhaṃ na paśyāmi mitrādīṃs tāta mā krudhaḥ <br />
                  sādhyābhāve mahābāho sādhanaiḥ kiṃ prayojanam //
                   <span class="ref">ViP_1,19.36</span></p>
               
               
               <p id="ViP_1,19.37">
                  sarvabhūtātmake tāta jagannāthe jaganmaye <br />
                  paramātmani govinde mitrāmitrakathā kutaḥ //
                   <span class="ref">ViP_1,19.37</span></p>
               
               
               <p id="ViP_1,19.38">
                  tvayy asti bhagavān viṣṇur mayi cānyatra cāsti saḥ <br />
                  yatas tato 'yaṃ mitraṃ me śatruś ceti pṛthak kutaḥ //
                   <span class="ref">ViP_1,19.38</span></p>
               
               
               <p id="ViP_1,19.39">
                  tad ebhir alam atyarthaṃ duṣṭārambhoktivistaraiḥ <br />
                  avidyāntargatair yatnaḥ kartavyas tāta śobhane //
                   <span class="ref">ViP_1,19.39</span></p>
               
               
               <p id="ViP_1,19.40">
                  vidyābuddhir avidyāyām ajñānāt tāta jāyate <br />
                  bālo 'gniṃ kiṃ na khadyotam asureśvara manyate //
                   <span class="ref">ViP_1,19.40</span></p>
               
               
               <p id="ViP_1,19.41">
                  tat karma yan na bandhāya sā vidyā yā vimuktaye <br />
                  āyāsāyāparaṃ karma vidyānyā śilpanaipuṇam //
                   <span class="ref">ViP_1,19.41</span></p>
               
               
               <p id="ViP_1,19.42">
                  tad etad avagamyāham asāraṃ sādhyam uttamam <br />
                  niśāmaya mahābhāga praṇipatya bravīmi yat //
                   <span class="ref">ViP_1,19.42</span></p>
               
               
               <p id="ViP_1,19.43">
                  na cintayati ko rājyaṃ ko dhanaṃ nābhivāñchati <br />
                  tathāpi bhāvyam evaitad ubhayaṃ prāpyate naraiḥ //
                   <span class="ref">ViP_1,19.43</span></p>
               
               
               <p id="ViP_1,19.44">
                  sarva eva mahābhāga mahattvaṃ prati sodyamāḥ <br />
                  tathāpi puṃsāṃ bhāgyāni nodyamā bhūtihetavaḥ //
                   <span class="ref">ViP_1,19.44</span></p>
               
               
               <p id="ViP_1,19.45">
                  jaḍānām avivekānām aśūrāṇām api prabho <br />
                  bhāgyabhojyāni rājyāni santy anītimatām api //
                   <span class="ref">ViP_1,19.45</span></p>
               
               
               <p id="ViP_1,19.46">
                  tasmād yateta puṇyeṣu ya icchen mahatīṃ śriyam <br />
                  yatitavyaṃ samatve ca nirvāṇam api cecchatā //
                   <span class="ref">ViP_1,19.46</span></p>
               
               
               <p id="ViP_1,19.47">
                  devā manuṣyāḥ paśavaḥ pakṣivṛkṣasarīsṛpāḥ <br />
                  rūpam etad anantasya viṣṇor bhinnam iva sthitam //
                   <span class="ref">ViP_1,19.47</span></p>
               
               
               <p id="ViP_1,19.48">
                  etad vijānatā sarvaṃ jagat sthāvarajaṅgamam <br />
                  draṣṭavyam ātmavad viṣṇur yato 'yaṃ viśvarūpadhṛk //
                   <span class="ref">ViP_1,19.48</span></p>
               
               
               <p id="ViP_1,19.49">
                  evaṃ jñāte sa bhagavān anādiḥ parameśvaraḥ <br />
                  prasīdaty acyutas tasmin prasanne kleśasaṃkṣayaḥ //
                   <span class="ref">ViP_1,19.49</span></p>
               
               parāśara uvāca:
               
               <p id="ViP_1,19.50">
                  etac chrutvā tu kopena samutthāya varāsanāt <br />
                  hiraṇyakaśipuḥ putraṃ padā vakṣasy atāḍayat //
                   <span class="ref">ViP_1,19.50</span></p>
               
               
               <p id="ViP_1,19.51">
                  uvāca ca sa kopena sāmarṣaḥ prajvalann iva <br />
                  niṣpiṣya pāṇinā pāṇiṃ hantukāmo jagad yathā //
                   <span class="ref">ViP_1,19.51</span></p>
               
               hiraṇyakaśipur uvāca:
               
               <p id="ViP_1,19.52">
                  he vipracitte he rāho he balaiṣa mahārṇave <br />
                  nāgapāśair dṛḍhaṃ baddhvā kṣipyatāṃ mā vilambatha //
                   <span class="ref">ViP_1,19.52</span></p>
               
               
               <p id="ViP_1,19.53">
                  anyathā sakalā lokās tathā daiteyadānavāḥ <br />
                  anuyāsyanti mūḍhasya matam asya durātmanaḥ //
                   <span class="ref">ViP_1,19.53</span></p>
               
               
               <p id="ViP_1,19.54">
                  bahuśo vārito 'smābhir ayaṃ pāpas tathāpy areḥ <br />
                  stutiṃ karoti duṣṭānāṃ vadha evopakārakaḥ //
                   <span class="ref">ViP_1,19.54</span></p>
               
               parāśara uvāca:
               
               <p id="ViP_1,19.55">
                  tatas te satvarā daityā baddhvā taṃ nāgabandhanaiḥ <br />
                  bhartur ājñāṃ puraskṛtya cikṣipuḥ salilārṇave //
                   <span class="ref">ViP_1,19.55</span></p>
               
               
               <p id="ViP_1,19.56">
                  tataś cacāla calatā prahlādena mahārṇavaḥ <br />
                  udvelo 'bhūt paraṃ kṣobham upetya ca samantataḥ //
                   <span class="ref">ViP_1,19.56</span></p>
               
               
               <p id="ViP_1,19.57">
                  bhūrlokam akhilaṃ dṛṣṭvā plāvyamānaṃ mahāmbhasā <br />
                  hiraṇyakaśipur daityān idam āha mahāmune //
                   <span class="ref">ViP_1,19.57</span></p>
               
               hiraṇyakaśipur uvāca:
               
               <p id="ViP_1,19.58">
                  daiteyāḥ sakalaiḥ śailair atraiva varuṇālaye <br />
                  niśchidraiḥ sarvataḥ sarvaiś cīyatām eṣa durmatiḥ //
                   <span class="ref">ViP_1,19.58</span></p>
               
               
               <p id="ViP_1,19.59">
                  nāgnir dahati naivāyaṃ śastraiś chinno na coragaiḥ <br />
                  kṣayaṃ nīto na vātena na viṣeṇa na kṛtyayā //
                   <span class="ref">ViP_1,19.59</span></p>
               
               
               <p id="ViP_1,19.60">
                  na māyābhir na caivoccāt pātito na ca diggajaiḥ <br />
                  bālo 'tiduṣṭacitto 'yaṃ nānenārtho 'sti jīvatā //
                   <span class="ref">ViP_1,19.60</span></p>
               
               
               <p id="ViP_1,19.61">
                  tad eṣa toyadhāv atra samākrānto mahīdharaiḥ <br />
                  tiṣṭhatv abdasahasrāntaṃ prāṇān hāsyati durmatiḥ //
                   <span class="ref">ViP_1,19.61</span></p>
               
               
               <p id="ViP_1,19.62">
                  tato daityā dānavāś ca parvatais taṃ mahodadhau <br />
                  ākramya cayanaṃ cakrur yojanāni sahasraśaḥ //
                   <span class="ref">ViP_1,19.62</span></p>
               
               
               <p id="ViP_1,19.63">
                  sa citaḥ parvatair antaḥ samudrasya mahāmatiḥ <br />
                  tuṣṭāvāhnikavelāyām ekāgramatir acyutam //
                   <span class="ref">ViP_1,19.63</span></p>
               
               prahlāda uvāca:
               
               <p id="ViP_1,19.64">
                  namas te puṇḍarīkākṣa namas te puruṣottama <br />
                  namas te sarvalokātman namas te tigmacakriṇe //
                   <span class="ref">ViP_1,19.64</span></p>
               
               
               <p id="ViP_1,19.65">
                  namo brahmaṇyadevāya gobrāhmaṇahitāya ca <br />
                  jagaddhitāya kṛṣṇāya govindāya namo namaḥ //
                   <span class="ref">ViP_1,19.65</span></p>
               
               
               <p id="ViP_1,19.66">
                  brahmatve sṛjate viśvaṃ sthitau pālayate punaḥ <br />
                  rudrarūpāya kalpānte namas tubhyaṃ trimūrtaye //
                   <span class="ref">ViP_1,19.66</span></p>
               
               
               <p id="ViP_1,19.67">
                  devā yakṣāsurāḥ siddhā nāgā gandharvakiṃnarāḥ <br />
                  piśācā rākṣasāś caiva manuṣyāḥ paśavas tathā //
                   <span class="ref">ViP_1,19.67</span></p>
               
               
               <p id="ViP_1,19.68">
                  pakṣiṇaḥ sthāvarāś caiva pipīlikasarīsṛpāḥ <br />
                  bhūmyāpo 'gnir nabho vāyuḥ śabdaḥ sparśas tathā rasaḥ //
                   <span class="ref">ViP_1,19.68</span></p>
               
               
               <p id="ViP_1,19.69">
                  rūpaṃ gandho mano buddhir ātmā kālas tathā guṇāḥ <br />
                  eteṣāṃ paramārthaś ca sarvam etat tvam acyuta //
                   <span class="ref">ViP_1,19.69</span></p>
               
               
               <p id="ViP_1,19.70">
                  vidyāvidye bhavān satyam asatyaṃ tvaṃ viṣāmṛte <br />
                  pravṛttaṃ ca nivṛttaṃ ca karma vedoditaṃ bhavān //
                   <span class="ref">ViP_1,19.70</span></p>
               
               
               <p id="ViP_1,19.71">
                  samastakarmabhoktā ca karmopakaraṇāni ca <br />
                  tvam eva viṣṇo sarvāṇi sarvakarmaphalaṃ ca yat //
                   <span class="ref">ViP_1,19.71</span></p>
               
               
               <p id="ViP_1,19.72">
                  mayy anyatra tathāśeṣabhūteṣu bhuvaneṣu ca <br />
                  tavaiva vyāptir aiśvaryaguṇasaṃsūcikī prabho //
                   <span class="ref">ViP_1,19.72</span></p>
               
               
               <p id="ViP_1,19.73">
                  tvāṃ yoginaś cintayanti tvāṃ yajanti ca yajvinaḥ <br />
                  havyakavyabhug ekas tvaṃ pitṛdevasvarūpadhṛk //
                   <span class="ref">ViP_1,19.73</span></p>
               
               
               <p id="ViP_1,19.74">
                  rūpaṃ mahat te 'cyuta yatra viśvaṃ yataś ca sūkṣmaṃ jagad etad īśa <br />
                  rūpāṇi sūkṣmāṇi ca bhūtabhedās teṣv antar ātmākhyam atīva sūkṣmam //
                   <span class="ref">ViP_1,19.74</span></p>
               
               
               <p id="ViP_1,19.75">
                  tasmāc ca sūkṣmādiviśeṣaṇānām agocare yat paramārtharūpam <br />
                  kim apy acintyaṃ tava rūpam asti tasmai namas te puruṣottamāya //
                   <span class="ref">ViP_1,19.75</span></p>
               
               
               <p id="ViP_1,19.76">
                  sarvabhūteṣu sarvātman yā śaktir aparā tava <br />
                  guṇāśrayā namas tasyai śāśvatāyai sureśvara //
                   <span class="ref">ViP_1,19.76</span></p>
               
               
               <p id="ViP_1,19.77">
                  yātītagocarā vācāṃ manasāṃ cāviśeṣaṇā <br />
                  jñānijñānaparicchedyā tāṃ vande ceśvarīṃ parām //
                   <span class="ref">ViP_1,19.77</span></p>
               
               
               <p id="ViP_1,19.78">
                  oṃ namo vāsudevāya tasmai bhagavate sadā <br />
                  vyatiriktaṃ na yasyāsti vyatirikto 'khilasya yaḥ //
                   <span class="ref">ViP_1,19.78</span></p>
               
               
               <p id="ViP_1,19.79">
                  namas tasmai namas tasmai namas tasmai mahātmane <br />
                  nāmarūpaṃ na yasyaiko yo 'stitvenopalabhyate //
                   <span class="ref">ViP_1,19.79</span></p>
               
               
               <p id="ViP_1,19.80">
                  yasyāvatārarūpāṇi samarcanti divaukasaḥ <br />
                  apaśyantaḥ paraṃ rūpaṃ namas tasmai mahātmane //
                   <span class="ref">ViP_1,19.80</span></p>
               
               
               <p id="ViP_1,19.81">
                  yo 'ntas tiṣṭhann aśeṣasya paśyatīśaḥ śubhāśubham <br />
                  taṃ sarvasākṣiṇaṃ viṣṇuṃ namasye parameśvaram //
                   <span class="ref">ViP_1,19.81</span></p>
               
               
               <p id="ViP_1,19.82">
                  namo 'stu viṣṇave tasmai yasyābhinnam idaṃ jagat <br />
                  dhyeyaḥ sa jagatām ādyaḥ sa prasīdatu me 'vyayaḥ //
                   <span class="ref">ViP_1,19.82</span></p>
               
               
               <p id="ViP_1,19.83">
                  yatrotam etat protaṃ ca viśvam akṣarasaṃjñake <br />
                  ādhārabhūtaḥ sarvasya sa prasīdatu me hariḥ //
                   <span class="ref">ViP_1,19.83</span></p>
               
               
               <p id="ViP_1,19.84">
                  oṃ namo viṣṇave tasmai namas tasmai punaḥ punaḥ <br />
                  yatra sarvaṃ yataḥ sarvaṃ yaḥ sarvaṃ sarvataś ca yaḥ //
                   <span class="ref">ViP_1,19.84</span></p>
               
               
               <p id="ViP_1,19.85">
                  sarvagatvād anantasya sa evāham avasthitaḥ <br />
                  mattaḥ sarvam ahaṃ sarvaṃ mayi sarvaṃ sanātane //
                   <span class="ref">ViP_1,19.85</span></p>
               
               
               <p id="ViP_1,19.86">
                  aham evākṣayo nityaḥ paramātmātmasaṃśrayaḥ <br />
                  brahmasaṃjño 'ham evāgre tathānte ca paraḥ pumān //
                   <span class="ref">ViP_1,19.86</span></p>
               
               
               <p>[[iti śrīviṣṇupurāṇe prathame 'ṃśa ekonaviṃśo 'dhyāyaḥ ]]</p>
               
               </div>
            
            <div id="d1e26062">
               parāśara uvāca:
               
               <p id="ViP_1,20.1">
                  evaṃ saṃcintayan viṣṇum abhedenātmano dvija <br />
                  tanmayatvam avāpāgryaṃ mene cātmānam acyutam //
                   <span class="ref">ViP_1,20.1</span></p>
               
               
               <p id="ViP_1,20.2">
                  visasmāra tathātmānaṃ nānyat kiṃcid ajānata <br />
                  aham evāvyayo 'nantaḥ paramātmety acintayat //
                   <span class="ref">ViP_1,20.2</span></p>
               
               
               <p id="ViP_1,20.3">
                  tasya tadbhāvanāyogāt kṣīṇapāpasya vai kramāt <br />
                  śuddhe 'ntaḥkaraṇe viṣṇus tasthau jñānamayo 'cyutaḥ //
                   <span class="ref">ViP_1,20.3</span></p>
               
               
               <p id="ViP_1,20.4">
                  yogaprabhāvāt prahlāde jāte viṣṇumaye 'sure <br />
                  calaty uragabandhais tair maitreya truṭitaṃ kṣaṇāt //
                   <span class="ref">ViP_1,20.4</span></p>
               
               
               <p id="ViP_1,20.5">
                  bhrāntagrāhagaṇaḥ sormir yayau kṣobhaṃ mahārṇavaḥ <br />
                  cacāla ca mahī sarvā saśailavanakānanā //
                   <span class="ref">ViP_1,20.5</span></p>
               
               
               <p id="ViP_1,20.6">
                  sa ca taṃ śailasaṃghātaṃ daityair nyastam athopari <br />
                  prakṣipya tasmāt salilān niścakrāma mahāmatiḥ //
                   <span class="ref">ViP_1,20.6</span></p>
               
               
               <p id="ViP_1,20.7">
                  dṛṣṭvā ca sa jagad bhūyo gaganādyupalakṣaṇam <br />
                  prahlādo 'smīti sasmāra punar ātmānam ātmanā //
                   <span class="ref">ViP_1,20.7</span></p>
               
               
               <p id="ViP_1,20.8">
                  tuṣṭāva ca punar dhīmān anādiṃ puruṣottamam <br />
                  ekāgramatir avyagro yatavākkāyamānasaḥ //
                   <span class="ref">ViP_1,20.8</span></p>
               
               prahlāda uvāca:
               
               <p id="ViP_1,20.9">
                  oṃ namaḥ paramārthārtha sthūlasūkṣma kṣarākṣara <br />
                  vyaktāvyakta kalātīta sakaleśa nirañjana //
                   <span class="ref">ViP_1,20.9</span></p>
               
               
               <p id="ViP_1,20.10">
                  guṇāñjana guṇādhāra nirguṇātman guṇasthita <br />
                  mūrtāmūrta mahāmūrte sūkṣmamūrte sphuṭāsphuṭa //
                   <span class="ref">ViP_1,20.10</span></p>
               
               
               <p id="ViP_1,20.11">
                  karālasaumyarūpātman vidyāvidyāmayācyuta <br />
                  sadasadrūpasadbhāva sadasadbhāvabhāvana //
                   <span class="ref">ViP_1,20.11</span></p>
               
               
               <p id="ViP_1,20.12">
                  nityānitya prapañcātman niṣprapañcāmalāśraya <br />
                  ekāneka namas tubhyaṃ vāsudevādikāraṇa //
                   <span class="ref">ViP_1,20.12</span></p>
               
               
               <p id="ViP_1,20.13">
                  yaḥ sthūlasūkṣmaḥ prakaṭaprakāśo yaḥ sarvabhūto na ca sarvabhūtaḥ <br />
                  viśvaṃ yataś caitad aviśvahetor namo 'stu tasmai puruṣottamāya //
                   <span class="ref">ViP_1,20.13</span></p>
               
               parāśara uvāca:
               
               <p id="ViP_1,20.14">
                  tasya taccetaso devaḥ stutim itthaṃ prakurvataḥ <br />
                  āvirbabhūva bhagavān pītāmbaradharo hariḥ //
                   <span class="ref">ViP_1,20.14</span></p>
               
               
               <p id="ViP_1,20.15">
                  sasaṃbhramas tam ālokya samutthāyākulākṣaram <br />
                  namo 'stu viṣṇavaity etad vyājahārāsakṛd dvija //
                   <span class="ref">ViP_1,20.15</span></p>
               
               prahlāda uvāca:
               
               <p id="ViP_1,20.16">
                  deva prapannārtihara prasādaṃ kuru keśava <br />
                  avalokanadānena bhūyo māṃ pāvayāvyaya //
                   <span class="ref">ViP_1,20.16</span></p>
               
               śrībhagavān uvāca:
               
               <p id="ViP_1,20.17">
                  kurvatas te prasanno 'haṃ bhaktim avyabhicāriṇīm <br />
                  yathābhilaṣito mattaḥ prahlāda vriyatāṃ varaḥ //
                   <span class="ref">ViP_1,20.17</span></p>
               
               prahlāda uvāca:
               
               <p id="ViP_1,20.18">
                  nātha yonisahasreṣu yeṣu yeṣu vrajāmy aham <br />
                  teṣu teṣv acyutā bhaktir acyutāstu sadā tvayi //
                   <span class="ref">ViP_1,20.18</span></p>
               
               
               <p id="ViP_1,20.19">
                  yā prītir avivekānāṃ viṣayeṣv anapāyinī <br />
                  tvām anusmarataḥ sā me hṛdayān māpasarpatu //
                   <span class="ref">ViP_1,20.19</span></p>
               
               śrībhagavān uvāca:
               
               <p id="ViP_1,20.20">
                  mayi bhaktis tavāsty eva bhūyo 'py evaṃ bhaviṣyati <br />
                  varaś ca mattaḥ prahlāda vriyatāṃ yas tavepsitaḥ //
                   <span class="ref">ViP_1,20.20</span></p>
               
               prahlāda uvāca:
               
               <p id="ViP_1,20.21">
                  mayi dveṣānubandho 'bhūt saṃstutāv udyate tava <br />
                  matpitus tatkṛtaṃ pāpaṃ deva tasya praṇaśyatu //
                   <span class="ref">ViP_1,20.21</span></p>
               
               
               <p id="ViP_1,20.22">
                  śastrāṇi pātitāny aṅge kṣipto yac cāgnisaṃhatau <br />
                  daṃśitaś coragair dattaṃ yad viṣaṃ mama bhojane //
                   <span class="ref">ViP_1,20.22</span></p>
               
               
               <p id="ViP_1,20.23">
                  baddhvā samudre yat kṣipto yac cito 'smi śiloccayaiḥ <br />
                  anyāni cāpy asādhūni yāni pitrā kṛtāni me //
                   <span class="ref">ViP_1,20.23</span></p>
               
               
               <p id="ViP_1,20.24">
                  tvayi bhaktimato dveṣād aghaṃ tatsaṃbhavaṃ ca yat <br />
                  tvatprasādāt prabho sadyas tena mucyeta me pitā //
                   <span class="ref">ViP_1,20.24</span></p>
               
               śrībhagavān uvāca:
               
               <p id="ViP_1,20.25">
                  prahlāda sarvam etat te matprasādād bhaviṣyati <br />
                  anyaṃ ca te varaṃ dadmi vriyatām asurātmaja //
                   <span class="ref">ViP_1,20.25</span></p>
               
               prahlāda uvāca:
               
               <p id="ViP_1,20.26">
                  kṛtakṛtyo 'smi bhagavan vareṇānena yat tvayi <br />
                  bhavitrī tvatprasādena bhaktir avyabhicāriṇī //
                   <span class="ref">ViP_1,20.26</span></p>
               
               
               <p id="ViP_1,20.27">
                  dharmārthakāmaiḥ kiṃ tasya muktis tasya kare sthitā <br />
                  samastajagatāṃ mūle yasya bhaktiḥ sthirā tvayi //
                   <span class="ref">ViP_1,20.27</span></p>
               
               śrībhagavān uvāca:
               
               <p id="ViP_1,20.28">
                  yathā te niścalaṃ ceto mayi bhaktisamanvitam <br />
                  tathā tvaṃ matprasādena nirvāṇaṃ param āpsyasi //
                   <span class="ref">ViP_1,20.28</span></p>
               
               parāśara uvāca:
               
               <p id="ViP_1,20.29">
                  ity uktvāntardadhe viṣṇus tasya maitreya paśyataḥ <br />
                  sa cāpi punar āgamya vavande caraṇau pituḥ //
                   <span class="ref">ViP_1,20.29</span></p>
               
               
               <p id="ViP_1,20.30">
                  taṃ pitā mūrdhny upāghrāya pariṣvajya ca pīḍitam <br />
                  jīvasīty āha vatseti bāṣpārdranayano dvija //
                   <span class="ref">ViP_1,20.30</span></p>
               
               
               <p id="ViP_1,20.31">
                  prītimāṃś cābhavat tasminn anutāpī mahāsuraḥ <br />
                  gurupitroś cakāraivaṃ śuśrūṣāṃ so 'pi dharmavit //
                   <span class="ref">ViP_1,20.31</span></p>
               
               
               <p id="ViP_1,20.32">
                  pitary uparatiṃ nīte narasiṃhasvarūpiṇā <br />
                  viṣṇunā so 'pi daityānāṃ maitreyābhūt patis tataḥ //
                   <span class="ref">ViP_1,20.32</span></p>
               
               
               <p id="ViP_1,20.33">
                  tadrājyabhūtiṃ saṃprāpya karmaśuddhikarīṃ dvija <br />
                  putrapautrāṃś ca subahūn avāpyaiśvaryam eva ca //
                   <span class="ref">ViP_1,20.33</span></p>
               
               
               <p id="ViP_1,20.34">
                  kṣīṇādhikāraḥ sa yadā puṇyapāpavivarjitaḥ <br />
                  tadāsau bhagavaddhyānāt paraṃ nirvāṇam āptavān //
                   <span class="ref">ViP_1,20.34</span></p>
               
               
               <p id="ViP_1,20.35">
                  evaṃprabhāvo daityo 'sau maitreyāsīn mahāmatiḥ <br />
                  prahlādo bhagavadbhakto yaṃ tvaṃ mām anupṛcchasi //
                   <span class="ref">ViP_1,20.35</span></p>
               
               
               <p id="ViP_1,20.36">
                  yas tv etac caritaṃ tasya prahlādasya mahātmanaḥ <br />
                  śṛṇoti tasya pāpāni sadyo gacchanti saṃkṣayam //
                   <span class="ref">ViP_1,20.36</span></p>
               
               
               <p id="ViP_1,20.37">
                  ahorātrakṛtaṃ pāpaṃ prahlādacaritaṃ naraḥ <br />
                  śṛṇvan paṭhaṃś ca maitreya vyapohati na saṃśayaḥ //
                   <span class="ref">ViP_1,20.37</span></p>
               
               
               <p id="ViP_1,20.38">
                  paurṇamāsyām amāvāsyām aṣṭamyām atha vā paṭhan <br />
                  dvādaśyāṃ vā tad āpnoti gopradānaphalaṃ dvija //
                   <span class="ref">ViP_1,20.38</span></p>
               
               
               <p id="ViP_1,20.39">
                  prahlādaṃ sakalāpatsu yathā rakṣitavān hariḥ <br />
                  tathā rakṣati yas tasya śṛṇoti caritaṃ sadā //
                   <span class="ref">ViP_1,20.39</span></p>
               
               <span class="note">D7 ins.:</span>
               
               
               <p id="ViP_1,20.39*58:1">
                  karuṇaṃ caraṇānamre cāruṇaṃ praṇatadruhi //
                   <span class="ref">ViP_1,20.39*58:1</span></p>
               
               
               <p id="ViP_1,20.39*58:2">
                  prahlādavaradaṃ vande nṛsiṃhaghṛṇibhīṣaṇaṃ //
                   <span class="ref">ViP_1,20.39*58:2</span></p>
               
               
               <p>[[iti śrīviṣṇupurāṇe prathame 'ṃśe viṃśo 'dhyāyaḥ ]]</p>
               
               </div>
            
            <div id="d1e26865">
               parāśara uvāca:
               
               <p id="ViP_1,21.1">
                  saṃhlādaputra āyuṣmāñ śibir bāṣkala eva ca <br />
                  virocanas tu prāhlādir balir jajñe virocanāt //
                   <span class="ref">ViP_1,21.1</span></p>
               
               
               <p id="ViP_1,21.2">
                  baleḥ putraśataṃ tv āsīd bāṇajyeṣṭhaṃ mahāmune <br />
                  hiraṇyākṣasutāś cāsan sarva eva mahābalāḥ //
                   <span class="ref">ViP_1,21.2</span></p>
               
               
               <p id="ViP_1,21.3">
                  jharjharaḥ śakuniś caiva bhūtasaṃtāpanas tathā <br />
                  mahānābho mahābāhuḥ kālanābhas tathāparaḥ //
                   <span class="ref">ViP_1,21.3</span></p>
               
               
               <p id="ViP_1,21.4">
                  abhavan danuputrāś ca dvimūrdhā śaṃkaras tathā <br />
                  ayomukhaḥ śaṅkuśirāḥ kapilaḥ śambaras tathā //
                   <span class="ref">ViP_1,21.4</span></p>
               
               
               <p id="ViP_1,21.5">
                  ekacakro mahābāhus tārakaś ca mahābalaḥ <br />
                  svarbhānur vṛṣaparvā ca pulomā ca mahābalaḥ //
                   <span class="ref">ViP_1,21.5</span></p>
               
               
               <p id="ViP_1,21.6">
                  ete danoḥ sutāḥ khyātā vipracittiś ca vīryavān //
                   <span class="ref">ViP_1,21.6</span></p>
               
               
               <p id="ViP_1,21.7">
                  svarbhānos tu prabhā kanyā śarmiṣṭhā vārṣaparvaṇī <br />
                  upadānavī hayaśirāḥ prakhyātā varakanyakāḥ //
                   <span class="ref">ViP_1,21.7</span></p>
               
               
               <p id="ViP_1,21.8">
                  vaiśvānarasute cobhe pulomā kālakā tathā <br />
                  ubhe te tu mahābhāge mārīces tu parigrahaḥ //
                   <span class="ref">ViP_1,21.8</span></p>
               
               
               <p id="ViP_1,21.9">
                  tābhyāṃ putrasahasrāṇi ṣaṣṭir dānavasattamāḥ <br />
                  paulomāḥ kālakeyāś ca mārīcatanayāḥ smṛtāḥ //
                   <span class="ref">ViP_1,21.9</span></p>
               
               
               <p id="ViP_1,21.10">
                  tato 'pare mahāvīryā dāruṇās tv atinirghṛṇāḥ <br />
                  siṃhikāyām athotpannā vipracitteḥ sutās tathā //
                   <span class="ref">ViP_1,21.10</span></p>
               
               
               <p id="ViP_1,21.11">
                  tryaṃśaḥ śalyaś ca balavān nabhaś caiva mahābalaḥ <br />
                  vātāpir namuciś caiva ilvalaḥ khasṛmas tathā //
                   <span class="ref">ViP_1,21.11</span></p>
               
               
               <p id="ViP_1,21.12">
                  andhako narakaś caiva kālanābhas tathaiva ca <br />
                  svarbhānuś ca mahāvīryo vaktrayodhī mahāsuraḥ //
                   <span class="ref">ViP_1,21.12</span></p>
               
               
               <p id="ViP_1,21.13">
                  ete vai dānavaśreṣṭhā danuvaṃśavivardhanāḥ <br />
                  eteṣāṃ putrapautrāś ca śataśo 'tha sahasraśaḥ //
                   <span class="ref">ViP_1,21.13</span></p>
               
               
               <p id="ViP_1,21.14">
                  prahlādasya tu daityasya nivātakavacāḥ kule <br />
                  samutpannāḥ sumahatā tapasā bhāvitātmanaḥ //
                   <span class="ref">ViP_1,21.14</span></p>
               
               
               <p id="ViP_1,21.15">
                  ṣaṭ sutāḥ sumahāsattvās tāmrāyāḥ parikīrtitāḥ <br />
                  śukī śyenī ca bhāsī ca sugrīvī śucigṛdhrikā //
                   <span class="ref">ViP_1,21.15</span></p>
               
               
               <p id="ViP_1,21.16">
                  śukī śukān ajanayad ulūkī pratyulūkakān <br />
                  śyenī śyenāṃs tathā bhāsī bhāsān gṛddhrāṃś ca gṛddhry api //
                   <span class="ref">ViP_1,21.16</span></p>
               
               
               <p id="ViP_1,21.17">
                  śucy audakān pakṣigaṇān sugrīvī tu vyajāyata <br />
                  aśvān uṣṭrān gardabhāṃś ca tāmrāvaṃśāḥ prakīrtitāḥ //
                   <span class="ref">ViP_1,21.17</span></p>
               
               
               <p id="ViP_1,21.18">
                  vinatāyās tu dvau putrau vikhyātau garuḍāruṇau <br />
                  suparṇaḥ patatāṃ śreṣṭho dāruṇaḥ pannagāśanaḥ //
                   <span class="ref">ViP_1,21.18</span></p>
               
               
               <p id="ViP_1,21.19">
                  surasāyāḥ sahasraṃ tu sarpāṇām amitaujasām <br />
                  anekaśirasāṃ brahman khecarāṇāṃ mahātmanām //
                   <span class="ref">ViP_1,21.19</span></p>
               
               
               <p id="ViP_1,21.20">
                  kādraveyās tu balinaḥ sahasram amitaujasaḥ <br />
                  suparṇavaśagā brahmañ jajñire naikamastakāḥ //
                   <span class="ref">ViP_1,21.20</span></p>
               
               
               <p id="ViP_1,21.21">
                  teṣāṃ pradhānabhūtās te śeṣavāsukitakṣakāḥ <br />
                  śaṅkhaśveto mahāpadmaḥ kambalāśvatarāv ubhau //
                   <span class="ref">ViP_1,21.21</span></p>
               
               
               <p id="ViP_1,21.22">
                  elāputras tathā nāgaḥ karkoṭakadhanaṃjayau <br />
                  ete cānye ca bahavo dandaśūkā viṣolbaṇāḥ //
                   <span class="ref">ViP_1,21.22</span></p>
               
               
               <p id="ViP_1,21.23">
                  gaṇaṃ krodhavaśaṃ viddhi te ca sarve ca daṃṣṭriṇaḥ <br />
                  sthalajāḥ pakṣiṇo 'bjāś ca dāruṇāḥ piśitāśanāḥ //
                   <span class="ref">ViP_1,21.23</span></p>
               
               <span class="note">Ś,D1.7,ed. Veṅk. ins.:</span>
               
               
               <p id="ViP_1,21.23*59">
                  krodhāt tu janayām āsa piśācāṃś ca mahābalān //
                   <span class="ref">ViP_1,21.23*59</span></p>
               
               
               <p id="ViP_1,21.24">
                  gās tu vai janayām āsa surabhir mahiṣīs tathā <br />
                  irāvṛkṣalatāvallīs tṛṇajātīś ca sarvaśaḥ //
                   <span class="ref">ViP_1,21.24</span></p>
               
               
               <p id="ViP_1,21.25">
                  khaṣā tu yakṣarakṣāṃsi munir apsarasas tathā <br />
                  ariṣṭā tu mahāsattvān gandharvān samajījanat //
                   <span class="ref">ViP_1,21.25</span></p>
               
               
               <p id="ViP_1,21.26">
                  ete kaśyapadāyādāḥ kīrtitāḥ sthāṇujaṅgamāḥ <br />
                  teṣāṃ putrāś ca pautrāś ca śataśo 'tha sahasraśaḥ //
                   <span class="ref">ViP_1,21.26</span></p>
               
               
               <p id="ViP_1,21.27">
                  eṣa manvantare sargo brahman svārociṣe smṛtaḥ <br />
                  vaivasvate ca mahati vāruṇe vitate kratau //
                   <span class="ref">ViP_1,21.27</span></p>
               
               
               <p id="ViP_1,21.28">
                  juhvānasya brahmaṇo vai prajāsarga ihocyate <br />
                  pūrvaṃ yatra tu saptarṣīn utpannān sapta mānasān //
                   <span class="ref">ViP_1,21.28</span></p>
               
               
               <p id="ViP_1,21.29">
                  putratve kalpayām āsa svayam eva pitāmahaḥ <br />
                  gandharvabhogidevānāṃ dānavānāṃ ca sattama //
                   <span class="ref">ViP_1,21.29</span></p>
               
               
               <p id="ViP_1,21.30">
                  ditir vinaṣṭaputrā vai toṣayām āsa kaśyapam <br />
                  tayā cārādhitaḥ samyak kaśyapas tapatāṃ varaḥ //
                   <span class="ref">ViP_1,21.30</span></p>
               
               
               <p id="ViP_1,21.31">
                  vareṇa chandayām āsa sā ca vavre tato varam <br />
                  putram indravadhārthāya samartham amitaujasam //
                   <span class="ref">ViP_1,21.31</span></p>
               
               
               <p id="ViP_1,21.32">
                  sa ca tasyai varaṃ prādād bhāryāyai munisattamaḥ <br />
                  dattvā ca varam avyagraḥ kaśyapas tām uvāca ha //
                   <span class="ref">ViP_1,21.32</span></p>
               
               
               <p id="ViP_1,21.33ab">
                  śakraṃ putro nihantā te yadi garbhaṃ śaracchatam //
                   <span class="ref">ViP_1,21.33ab</span></p>
               
               <span class="note">D7 ins.:</span>
               
               
               <p id="ViP_1,21.33ab*60:1">
                  saṃdhyāyāṃ naiva bhoktavyaṃ garbhiṇyā varavarṇini //
                   <span class="ref">ViP_1,21.33ab*60:1</span></p>
               
               
               <p id="ViP_1,21.33ab*60:2">
                  na sthātavyaṃ na bhoktavyaṃ vṛkṣamūleṣu sarvadā //
                   <span class="ref">ViP_1,21.33ab*60:2</span></p>
               
               
               <p id="ViP_1,21.33cd">
                  samāhitātiprayatā śucinī dhārayiṣyasi //
                   <span class="ref">ViP_1,21.33cd</span></p>
               
               
               <p id="ViP_1,21.34">
                  ity evam uktvā tāṃ devīṃ sa gataḥ kaśyapo muniḥ <br />
                  dadhāra sā ca taṃ garbhaṃ samyak chaucasamanvitā //
                   <span class="ref">ViP_1,21.34</span></p>
               
               
               <p id="ViP_1,21.35">
                  garbham ātmavadhārthāya jñātvā taṃ maghavān api <br />
                  śuśrūṣus tām athāgacchad vinayād amarādhipaḥ //
                   <span class="ref">ViP_1,21.35</span></p>
               
               
               <p id="ViP_1,21.36">
                  tasyāś caivāntaraprepsur atiṣṭhat pākaśāsanaḥ <br />
                  ūne varṣaśate cāsyā dadarśāntaram ātmavān //
                   <span class="ref">ViP_1,21.36</span></p>
               
               
               <p id="ViP_1,21.37">
                  akṛtvā pādayoḥ śaucaṃ ditiḥ śayanam āviśat <br />
                  nidrām āhārayām āsa tasyāḥ kukṣiṃ praviśya saḥ //
                   <span class="ref">ViP_1,21.37</span></p>
               
               
               <p id="ViP_1,21.38">
                  vajrapāṇir mahāgarbhaṃ taṃ cicchedātha saptadhā <br />
                  sa pāṭyamāno vajreṇa prarurodātidāruṇam //
                   <span class="ref">ViP_1,21.38</span></p>
               
               
               <p id="ViP_1,21.39">
                  mā rodīr iti taṃ śakraḥ punaḥ punar abhāṣata <br />
                  so 'bhavat saptadhā garbhas tam indraḥ kupitaḥ punaḥ //
                   <span class="ref">ViP_1,21.39</span></p>
               
               
               <p id="ViP_1,21.40">
                  ekaikaṃ saptadhā cakre vajreṇārividāriṇā <br />
                  maruto nāma devās te babhūvur ativeginaḥ //
                   <span class="ref">ViP_1,21.40</span></p>
               
               
               <p id="ViP_1,21.41">
                  yad uktaṃ vai maghavatā tenaiva maruto 'bhavan <br />
                  devā ekonapañcāśat sahāyā vajrapāṇinaḥ //
                   <span class="ref">ViP_1,21.41</span></p>
               
               
               <p>[[iti śrīviṣṇupurāṇe prathame 'ṃśa ekaviṃśo 'dhyāyaḥ ]]</p>
               
               </div>
            
            <div id="d1e27691">
               parāśara uvāca:
               
               <p id="ViP_1,22.1">
                  yadābhiṣiktaḥ sa pṛthuḥ pūrvaṃ rājye maharṣibhiḥ <br />
                  tataḥ krameṇa rājyāni dadau lokapitāmahaḥ //
                   <span class="ref">ViP_1,22.1</span></p>
               
               
               <p id="ViP_1,22.2">
                  nakṣatragrahaviprāṇāṃ vīrudhāṃ cāpy aśeṣataḥ <br />
                  somaṃ rājye 'dadhad brahmā yajñānāṃ tapasām api //
                   <span class="ref">ViP_1,22.2</span></p>
               
               
               <p id="ViP_1,22.3">
                  rājñāṃ vaiśravaṇaṃ rājye jalānāṃ varuṇaṃ tathā <br />
                  ādityānāṃ patiṃ viṣṇuṃ vasūnām atha pāvakam //
                   <span class="ref">ViP_1,22.3</span></p>
               
               
               <p id="ViP_1,22.4">
                  prajāpatīnāṃ dakṣaṃ tu vāsavaṃ marutām api <br />
                  daityānāṃ dānavānāṃ ca prahlādam adhipaṃ dadau //
                   <span class="ref">ViP_1,22.4</span></p>
               
               <span class="note">D7 ins.:</span>
               
               
               <p id="ViP_1,22.4*61">
                  marutāṃ ditiputrāṇāṃ vāsavam adhipaṃ dadau //
                   <span class="ref">ViP_1,22.4*61</span></p>
               
               
               <p id="ViP_1,22.5">
                  pitṝṇāṃ dharmarājānaṃ yamaṃ rājye 'bhyaṣecayat <br />
                  airāvataṃ gajendrāṇām aśeṣāṇāṃ patiṃ dadau //
                   <span class="ref">ViP_1,22.5</span></p>
               
               
               <p id="ViP_1,22.6">
                  patatriṇāṃ ca garuḍaṃ devānām api vāsavam <br />
                  uccaiḥśravasam aśvānāṃ vṛṣabhaṃ tu gavām api //
                   <span class="ref">ViP_1,22.6</span></p>
               
               <span class="note">After 6, D3,T2.3,M0,G3, ed. ins.; while G3 ins. l.1 of *63 and the marg. cont.:</span>
               
               
               <p id="ViP_1,22.6*62">
                  himālayaṃ sthāvaraṇāṃ munīnāṃ kapilaṃ munim //
                   <span class="ref">ViP_1,22.6*62</span></p>
               
               
               <p id="ViP_1,22.7ab">
                  śeṣaṃ tu nāgarājānaṃ mṛgāṇāṃ siṃham īśvaram //
                   <span class="ref">ViP_1,22.7ab</span></p>
               
               <span class="note">For 7ab, D4,G1.2 subst. while G3 ins. l1 after 6 and l2 before 7cd, M0 ins. l2 only
                  after 7ab, M3.4 subst. l1 only for 7ab:</span>
               
               
               <p id="ViP_1,22.7ab*63:1">
                  mṛgāṇām api sarveṣāṃ rājye siṃhaṃ dadau vibhuḥ //
                   <span class="ref">ViP_1,22.7ab*63:1</span></p>
               
               
               <p id="ViP_1,22.7ab*63:2">
                  kravyādānāṃ daṃṣṭriṇāṃ ca mṛgāṇāṃ vyāghram īśvaram //
                   <span class="ref">ViP_1,22.7ab*63:2</span></p>
               
               
               <p id="ViP_1,22.7cd">
                  vanaspatīnāṃ rājānaṃ plakṣam evābhyaṣecayat //
                   <span class="ref">ViP_1,22.7cd</span></p>
               
               <span class="note">T1,M0,ed. Veṅk. ins. after 7:</span>
               
               
               <p id="ViP_1,22.7*64">
                  evaṃ vibhajya jātīnāṃ prādhānyenākarot prabhūn //
                   <span class="ref">ViP_1,22.7*64</span></p>
               
               
               <p id="ViP_1,22.8">
                  evaṃ vibhajya rājyāni diśāṃ pālān anantaram <br />
                  prajāpatipatir brahmā sthāpayām āsa sarvataḥ //
                   <span class="ref">ViP_1,22.8</span></p>
               
               
               <p id="ViP_1,22.9">
                  pūrvasyāṃ diśi rājānaṃ vairājasya prajāpateḥ <br />
                  diśāpālaṃ sudhanvānaṃ rājānaṃ so 'bhyaṣecayat //
                   <span class="ref">ViP_1,22.9</span></p>
               
               
               <p id="ViP_1,22.10">
                  dakṣiṇasyāṃ diśi tathā kardamasya prajāpateḥ <br />
                  putraṃ śaṅkhapadaṃ nāma rājānaṃ so 'bhyaṣecayat //
                   <span class="ref">ViP_1,22.10</span></p>
               
               
               <p id="ViP_1,22.11">
                  paścimasyāṃ diśi tathā rajasaḥ putram acyutam <br />
                  ketumantaṃ mahātmānaṃ rājānam abhiṣiktavān //
                   <span class="ref">ViP_1,22.11</span></p>
               
               
               <p id="ViP_1,22.12">
                  tathā hiraṇyaromāṇaṃ parjanyasya prajāpateḥ <br />
                  udīcyāṃ diśi durdharṣaṃ rājānaṃ so 'bhyaṣecayat //
                   <span class="ref">ViP_1,22.12</span></p>
               
               
               <p id="ViP_1,22.13">
                  tair iyaṃ pṛthivī sarvā saptadvīpā sakānanā <br />
                  yathāpradeśam adyāpi dharmataḥ paripālyate //
                   <span class="ref">ViP_1,22.13</span></p>
               
               
               <p id="ViP_1,22.14">
                  ete sarve pravṛttasya sthitau viṣṇor mahātmanaḥ <br />
                  vibhūtibhūtā rājāno ye cānye munisattama //
                   <span class="ref">ViP_1,22.14</span></p>
               
               
               <p id="ViP_1,22.15">
                  ye bhaviṣyanti ye bhūtāḥ sarvabhūteśvarā dvija <br />
                  te sarve sarvabhūtasya viṣṇor aṃśā dvijottama //
                   <span class="ref">ViP_1,22.15</span></p>
               
               
               <p id="ViP_1,22.16">
                  ye tu devādhipatayo ye ca daityādhipās tathā <br />
                  dānavānāṃ ca ye nāthā ye nāthāḥ piśitāśinām //
                   <span class="ref">ViP_1,22.16</span></p>
               
               
               <p id="ViP_1,22.17">
                  paśūnāṃ ye ca patayaḥ patayo ye ca pakṣiṇām <br />
                  manuṣyāṇāṃ ca sarpāṇāṃ nāgānāṃ cādhipās tu ye //
                   <span class="ref">ViP_1,22.17</span></p>
               
               
               <p id="ViP_1,22.18">
                  vṛkṣāṇāṃ parvatānāṃ ca grahāṇāṃ cāpi ye 'dhipāḥ <br />
                  atītā vartamānāś ca ye bhaviṣyanti cāpare <br />
                  te sarve sarvabhūtasya viṣṇor aṃśasamudbhavāḥ //
                   <span class="ref">ViP_1,22.18</span></p>
               
               
               <p id="ViP_1,22.19">
                  na hi pālanasāmarthyam ṛte sarveśvaraṃ harim <br />
                  sthitau sthitaṃ mahāprājña bhavaty anyasya kasyacit //
                   <span class="ref">ViP_1,22.19</span></p>
               
               
               <p id="ViP_1,22.20">
                  sṛjaty eṣa jagat sṛṣṭau sthitau pāti sanātanaḥ <br />
                  hanti caivāntakatve ca rajaḥsattvādisaṃśrayaḥ //
                   <span class="ref">ViP_1,22.20</span></p>
               
               
               <p id="ViP_1,22.21">
                  caturvibhāgaḥ saṃsṛṣṭau caturdhā saṃsthitaḥ sthitau <br />
                  pralayaṃ ca karoty ante caturbhedo janārdanaḥ //
                   <span class="ref">ViP_1,22.21</span></p>
               
               
               <p id="ViP_1,22.22">
                  ekenāṃśena brahmāsau bhavaty avyaktamūrtimān <br />
                  marīcimiśrāḥ patayaḥ prajānām anyabhāgataḥ //
                   <span class="ref">ViP_1,22.22</span></p>
               
               
               <p id="ViP_1,22.23">
                  kālas tṛtīyas tasyāṃśaḥ sarvabhūtāni cāparaḥ <br />
                  itthaṃ caturdhā saṃsṛṣṭau vartate 'sau rajoguṇaḥ //
                   <span class="ref">ViP_1,22.23</span></p>
               
               
               <p id="ViP_1,22.24">
                  ekāṃśenāsthito viṣṇuḥ karoti paripālanam <br />
                  manvādirūpī cānyena kālarūpo 'pareṇa ca //
                   <span class="ref">ViP_1,22.24</span></p>
               
               
               <p id="ViP_1,22.25">
                  sarvabhūteṣu cānyena saṃsthitaḥ kurute sthitim <br />
                  sattvaṃ guṇaṃ samāśritya jagataḥ puruṣottamaḥ //
                   <span class="ref">ViP_1,22.25</span></p>
               
               
               <p id="ViP_1,22.26">
                  āśritya tamaso vṛttim antakāle tathā prabhuḥ <br />
                  rudrasvarūpī bhagavān ekāṃśena bhavaty ajaḥ //
                   <span class="ref">ViP_1,22.26</span></p>
               
               
               <p id="ViP_1,22.27">
                  agnyantakādirūpeṇa bhāgenānyena vartate <br />
                  kālasvarūpo bhāgo 'nyaḥ sarvabhūtāni cāparaḥ //
                   <span class="ref">ViP_1,22.27</span></p>
               
               
               <p id="ViP_1,22.28">
                  vināśaṃ kurvatas tasya caturdhaivaṃ mahātmanaḥ <br />
                  vibhāgakalpanā brahman kathyate sārvakālikī //
                   <span class="ref">ViP_1,22.28</span></p>
               
               
               <p id="ViP_1,22.29">
                  brahmā dakṣādayaḥ kālas tathaivākhilajantavaḥ <br />
                  vibhūtayo harer etā jagataḥ sṛṣṭihetavaḥ //
                   <span class="ref">ViP_1,22.29</span></p>
               
               
               <p id="ViP_1,22.30">
                  viṣṇur manvādayaḥ kālaḥ sarvabhūtāni ca dvija <br />
                  sthiter nimittabhūtasya viṣṇor etā vibhūtayaḥ //
                   <span class="ref">ViP_1,22.30</span></p>
               
               
               <p id="ViP_1,22.31">
                  rudraḥ kālo 'ntakādyāś ca samastāś caiva jantavaḥ <br />
                  caturdhā pralayāyaitā janārdanavibhūtayaḥ //
                   <span class="ref">ViP_1,22.31</span></p>
               
               
               <p id="ViP_1,22.32">
                  jagadādau tathā madhye sṛṣṭir āpralayād dvija <br />
                  dhātrā marīcimiśraiś ca kriyate jantubhis tathā //
                   <span class="ref">ViP_1,22.32</span></p>
               
               
               <p id="ViP_1,22.33">
                  brahmā sṛjaty ādikāle marīcipramukhās tataḥ <br />
                  utpādayanty apatyāni jantavaś ca pratikṣaṇam //
                   <span class="ref">ViP_1,22.33</span></p>
               
               
               <p id="ViP_1,22.34">
                  kālena na vinā brahmā sṛṣṭiniṣpādako dvija <br />
                  na prajāpatayaḥ sarve na caivākhilajantavaḥ //
                   <span class="ref">ViP_1,22.34</span></p>
               
               
               <p id="ViP_1,22.35">
                  evam eva vibhāgo 'yaṃ sthitāv apy upadiśyate <br />
                  caturdhā devadevasya maitreya pralaye tathā //
                   <span class="ref">ViP_1,22.35</span></p>
               
               
               <p id="ViP_1,22.36">
                  yat kiṃcit sṛjyate yena sattvajātena vai dvija <br />
                  tasya sṛjyasya saṃbhūtau tat sarvaṃ vai hares tanuḥ //
                   <span class="ref">ViP_1,22.36</span></p>
               
               
               <p id="ViP_1,22.37">
                  hanti yāvat kvacit kiṃcit bhūtaṃ sthāvarajaṅgamam <br />
                  janārdanasya tad raudraṃ maitreyāntakaraṃ vapuḥ //
                   <span class="ref">ViP_1,22.37</span></p>
               
               
               <p id="ViP_1,22.38">
                  evam eva jagatsraṣṭā jagatpātā tathā jagat <br />
                  jagadbhakṣayitā devaḥ samastasya janārdanaḥ //
                   <span class="ref">ViP_1,22.38</span></p>
               
               
               <p id="ViP_1,22.39">
                  sargasthityantakāleṣu tridhaivaṃ saṃpravartate <br />
                  guṇapravṛttyā paramaṃ padaṃ tasyāguṇaṃ mahat //
                   <span class="ref">ViP_1,22.39</span></p>
               
               
               <p id="ViP_1,22.40">
                  tac ca jñānamayaṃ vyāpi svasaṃvedyam anaupamam <br />
                  catuṣprakāraṃ tad api svarūpaṃ paramātmanaḥ //
                   <span class="ref">ViP_1,22.40</span></p>
               
               maitreya uvāca:
               
               <p id="ViP_1,22.41">
                  catuṣprakāratāṃ tasya brahmabhūtasya vai mune <br />
                  tvām ācakṣva yathānyāyaṃ yad uktaṃ paramaṃ padam //
                   <span class="ref">ViP_1,22.41</span></p>
               
               parāśara uvāca:
               
               <p id="ViP_1,22.42">
                  maitreya kāraṇaṃ proktaṃ sādhanaṃ sarvavastuṣu <br />
                  sādhyaṃ ca vastv abhimataṃ yat sādhayitum ātmanaḥ //
                   <span class="ref">ViP_1,22.42</span></p>
               
               
               <p id="ViP_1,22.43">
                  yogino muktikāmasya prāṇāyāmādi sādhanam <br />
                  sādhyaṃ ca paramaṃ brahma punar nāvartate yataḥ //
                   <span class="ref">ViP_1,22.43</span></p>
               
               
               <p id="ViP_1,22.44">
                  sādhanālambanaṃ jñānaṃ muktaye yogināṃ hi yat <br />
                  sa bhedaḥ prathamas tasya jñānabhūtasya vai mune //
                   <span class="ref">ViP_1,22.44</span></p>
               
               
               <p id="ViP_1,22.45">
                  yuñjataḥ kleśamuktyarthaṃ sādhyaṃ yad brahmayoginaḥ <br />
                  tadālambanavijñānaṃ dvitīyo 'ṃśo mahāmune //
                   <span class="ref">ViP_1,22.45</span></p>
               
               
               <p id="ViP_1,22.46">
                  ubhayos tv avibhāgena sādhyasādhanayor hi yat <br />
                  vijñānam advaitamayaṃ tadbhāgo 'nyo mayoditaḥ //
                   <span class="ref">ViP_1,22.46</span></p>
               
               
               <p id="ViP_1,22.47">
                  jñānatrayasya caitasya viśeṣo yo mahāmune <br />
                  tan nirākaraṇadvāradarśitātmasvarūpavat //
                   <span class="ref">ViP_1,22.47</span></p>
               
               
               <p id="ViP_1,22.48">
                  nirvyāpāram anākhyeyaṃ vyāptimātram anaupamam <br />
                  ātmasaṃbodhaviṣayaṃ sattāmātram alakṣaṇam //
                   <span class="ref">ViP_1,22.48</span></p>
               
               
               <p id="ViP_1,22.49">
                  praśāntam abhayaṃ śuddhaṃ durvibhāvyam asaṃśrayam <br />
                  viṣṇor jñānamayasyoktaṃ taj jñānaṃ paramaṃ padam //
                   <span class="ref">ViP_1,22.49</span></p>
               
               
               <p id="ViP_1,22.50">
                  tatrājñānanirodhena yogino yānti ye layam <br />
                  saṃsārakarṣaṇoptau te yānti nirbījatāṃ dvija //
                   <span class="ref">ViP_1,22.50</span></p>
               
               
               <p id="ViP_1,22.51">
                  evaṃprakāram amalaṃ nityaṃ vyāpakam akṣayam <br />
                  samastaheyarahitaṃ viṣṇvākhyaṃ paramaṃ padam //
                   <span class="ref">ViP_1,22.51</span></p>
               
               
               <p id="ViP_1,22.52">
                  tad brahma paramaṃ yogī yato nāvartate punaḥ <br />
                  apuṇyapuṇyoparame kṣīṇakleśo 'tinirmalaḥ //
                   <span class="ref">ViP_1,22.52</span></p>
               
               
               <p id="ViP_1,22.53">
                  dve rūpe brahmaṇas tasya mūrtaṃ cāmūrtam eva ca <br />
                  kṣarākṣarasvarūpe te sarvabhūteṣu ca sthite //
                   <span class="ref">ViP_1,22.53</span></p>
               
               
               <p id="ViP_1,22.54">
                  akṣaraṃ tat paraṃ brahma kṣaraṃ sarvam idaṃ jagat <br />
                  ekadeśasthitasyendor jyotsnā vistāriṇī yathā <br />
                  parasya brahmaṇaḥ śaktis tathaitad akhilaṃ jagat //
                   <span class="ref">ViP_1,22.54</span></p>
               
               
               <p id="ViP_1,22.55">
                  tatrāpy āsannadūratvād bahutvasvalpatāmayaḥ <br />
                  jyotsnābhedo 'sti tacchaktes tadvan maitreya vidyate //
                   <span class="ref">ViP_1,22.55</span></p>
               
               
               <p id="ViP_1,22.56">
                  brahmaviṣṇuśivā brahman pradhānā brahmaśaktayaḥ <br />
                  tataś ca devā maitreya nyūnā dakṣādayas tataḥ //
                   <span class="ref">ViP_1,22.56</span></p>
               
               
               <p id="ViP_1,22.57">
                  tato manuṣyāḥ paśavo mṛgapakṣisarīsṛpāḥ <br />
                  nyūnā nyūnatarāś caiva vṛkṣagulmādayas tataḥ //
                   <span class="ref">ViP_1,22.57</span></p>
               
               
               <p id="ViP_1,22.58">
                  tad etad akṣayaṃ nityaṃ jagan munivarākhilam <br />
                  āvirbhāvatirobhāvajanmanāśavikalpavat //
                   <span class="ref">ViP_1,22.58</span></p>
               
               
               <p id="ViP_1,22.59">
                  sarvaśaktimayo viṣṇuḥ svarūpaṃ brahmaṇo 'param <br />
                  mūrtaṃ yad yogibhiḥ pūrvaṃ yogārambheṣu cintyate //
                   <span class="ref">ViP_1,22.59</span></p>
               
               
               <p id="ViP_1,22.60">
                  sālambano mahāyogaḥ sabījo yatra saṃsthitaḥ <br />
                  manasy avyāhate samyag yuñjatāṃ jāyate mune //
                   <span class="ref">ViP_1,22.60</span></p>
               
               
               <p id="ViP_1,22.61">
                  sa paraḥ sarvaśaktīnāṃ brahmaṇaḥ samanantaraḥ <br />
                  mūrtaṃ brahma mahābhāga sarvabrahmamayo hariḥ //
                   <span class="ref">ViP_1,22.61</span></p>
               
               
               <p id="ViP_1,22.62">
                  tatra sarvam idaṃ protam otaṃ caivākhilaṃ jagat <br />
                  tato jagaj jagat tasmin sa jagac cākhilaṃ mune //
                   <span class="ref">ViP_1,22.62</span></p>
               
               
               <p id="ViP_1,22.63">
                  kṣarākṣaramayo viṣṇur bibharty akhilam īśvaraḥ <br />
                  puruṣāvyākṛtamayaṃ bhūṣaṇāstrasvarūpavat //
                   <span class="ref">ViP_1,22.63</span></p>
               
               maitreya uvāca:
               
               <p id="ViP_1,22.64">
                  bhūṣaṇāstrasvarūpasthaṃ yad etad akhilaṃ jagat <br />
                  bibharti bhagavān viṣṇus tan mamākhyātum arhasi //
                   <span class="ref">ViP_1,22.64</span></p>
               
               parāśara uvāca:
               
               <p id="ViP_1,22.65">
                  namas kṛtvāprameyāya viṣṇave prabhaviṣṇave <br />
                  kathayāmi yathākhyātaṃ vasiṣṭhena mamābhavat //
                   <span class="ref">ViP_1,22.65</span></p>
               
               
               <p id="ViP_1,22.66">
                  ātmānam asya jagato nirlepam aguṇāmalam <br />
                  bibharti kaustubhamaṇisvarūpaṃ bhagavān hariḥ //
                   <span class="ref">ViP_1,22.66</span></p>
               
               <span class="note">D7 ins.:</span>
               
               
               <p id="ViP_1,22.66*65">
                  asya jagata ātmānaṃ puruṣaṃ śuddhaṃ kṣatrajñam //
                   <span class="ref">ViP_1,22.66*65</span></p>
               
               
               <p id="ViP_1,22.67">
                  śrīvatsasaṃsthānadharam anante ca samāśritam <br />
                  pradhānaṃ buddhir apy āste gadārūpeṇa mādhave //
                   <span class="ref">ViP_1,22.67</span></p>
               
               
               <p id="ViP_1,22.68">
                  bhūtādim indriyādiṃ ca dvidhāhaṃkāram īśvaraḥ <br />
                  bibharti śaṅkharūpeṇa śārṅgarūpeṇa ca sthitam //
                   <span class="ref">ViP_1,22.68</span></p>
               
               
               <p id="ViP_1,22.69">
                  calatsvarūpam atyantaṃ javenāntaritānilam <br />
                  cakrasvarūpaṃ ca mano dhatte viṣṇukare sthitam //
                   <span class="ref">ViP_1,22.69</span></p>
               
               
               <p id="ViP_1,22.70">
                  pañcarūpā tu yā mālā vaijayantī gadābhṛtaḥ <br />
                  sā bhūtahetusaṃghātā bhūtamālā ca vai dvija //
                   <span class="ref">ViP_1,22.70</span></p>
               
               
               <p id="ViP_1,22.71">
                  yānīndriyāṇy aśeṣāṇi buddhikarmātmakāni vai <br />
                  śararūpāṇy aśeṣāṇi tāni dhatte janārdanaḥ //
                   <span class="ref">ViP_1,22.71</span></p>
               
               
               <p id="ViP_1,22.72">
                  bibharti yac cāsiratnam acyuto 'tyantanirmalam <br />
                  vidyāmayaṃ tu taj jñānam avidyācarmasaṃsthitam //
                   <span class="ref">ViP_1,22.72</span></p>
               
               
               <p id="ViP_1,22.73">
                  itthaṃ pumān pradhānaṃ ca buddhyahaṃkāram eva ca <br />
                  bhūtāni ca hṛṣīkeśe manaḥ sarvendriyāṇi ca <br />
                  vidyāvidye ca maitreya sarvam etat samāśritam //
                   <span class="ref">ViP_1,22.73</span></p>
               
               
               <p id="ViP_1,22.74">
                  astrabhūṣaṇasaṃsthānasvarūpaṃ rūpavarjitaḥ <br />
                  bibharti māyārūpo 'sau śreyase prāṇināṃ hariḥ //
                   <span class="ref">ViP_1,22.74</span></p>
               
               
               <p id="ViP_1,22.75">
                  savikāraṃ pradhānaṃ ca pumāṃsaṃ cākhilaṃ jagat <br />
                  bibharti puṇḍarīkākṣas tad evaṃ parameśvaraḥ //
                   <span class="ref">ViP_1,22.75</span></p>
               
               
               <p id="ViP_1,22.76">
                  yā vidyā yā tathāvidyā yat sad yac cāsad avyaye <br />
                  tat sarvaṃ sarvabhūteśe maitreya madhusūdane //
                   <span class="ref">ViP_1,22.76</span></p>
               
               
               <p id="ViP_1,22.77">
                  kalākāṣṭhānimeṣādidinartvayanahāyanaiḥ <br />
                  kālasvarūpo bhagavān apāro harir avyayaḥ //
                   <span class="ref">ViP_1,22.77</span></p>
               
               
               <p id="ViP_1,22.78">
                  bhūrloko 'tha bhuvarlokaḥ svarloko munisattama <br />
                  mahar janas tapaḥ satyaṃ saptalokān imān vibhuḥ //
                   <span class="ref">ViP_1,22.78</span></p>
               
               
               <p id="ViP_1,22.79">
                  lokātmamūrtiḥ sarveṣāṃ pūrveṣām api pūrvajaḥ <br />
                  ādhāraḥ sarvavidyānāṃ svayam eva hariḥ sthitaḥ //
                   <span class="ref">ViP_1,22.79</span></p>
               
               
               <p id="ViP_1,22.80">
                  devamānuṣapaśvādisvarūpair bahubhir vibhuḥ <br />
                  sthitaḥ sarveśvaro 'nanto bhūtamūrtir amūrtimān //
                   <span class="ref">ViP_1,22.80</span></p>
               
               
               <p id="ViP_1,22.81">
                  ṛco yajūṃṣi sāmāni tathaivātharvaṇāni ca <br />
                  itihāsopavedāś ca vedānteṣu tathoktayaḥ //
                   <span class="ref">ViP_1,22.81</span></p>
               
               
               <p id="ViP_1,22.82">
                  vedāṅgāni samastāni manvādigaditāni ca <br />
                  śāstrāṇy aśeṣāṇy ākhyānāny anuvākāś ca ye kvacit //
                   <span class="ref">ViP_1,22.82</span></p>
               
               
               <p id="ViP_1,22.83">
                  kāvyālāpāś ca ye kecid gītakāny akhilāni ca <br />
                  śabdamūrtidharasyaitad vapur viṣṇor mahātmanaḥ //
                   <span class="ref">ViP_1,22.83</span></p>
               
               
               <p id="ViP_1,22.84">
                  yāni mūrtāny amūrtāni yāny atrānyatra vā kvacit <br />
                  santi vai vastujātāni tāni sarvāṇi tadvapuḥ //
                   <span class="ref">ViP_1,22.84</span></p>
               
               
               <p id="ViP_1,22.85">
                  ahaṃ hariḥ sarvam idaṃ janārdano nānyat tataḥ kāraṇakāryajātam <br />
                  īdṛṅ mano yasya na tasya bhūyo bhavodbhavā dvandvagadā bhavanti //
                   <span class="ref">ViP_1,22.85</span></p>
               
               
               <p id="ViP_1,22.86">
                  ity eṣa te 'ṃśaḥ prathamaḥ purāṇasyāsya vai dvija <br />
                  yathāvat kathito yasmiñ śrute pāpair vimucyate //
                   <span class="ref">ViP_1,22.86</span></p>
               
               
               <p id="ViP_1,22.87">
                  kārttikyāṃ puṣkarasnāne dvādaśābde tu yat phalam <br />
                  tad asya śravaṇe sarvaṃ maitreyāpnoti mānavaḥ //
                   <span class="ref">ViP_1,22.87</span></p>
               
               
               <p id="ViP_1,22.88">
                  devarṣipitṛgandharvayakṣādīnāṃ ca saṃbhavam <br />
                  bhavanti śṛṇvataḥ puṃso devādyā varadā mune //
                   <span class="ref">ViP_1,22.88</span></p>
               
               
               <p>[[iti śrīviṣṇupurāṇe prathame 'ṃśe dvāvimśo 'dhyāyaḥ ]]</p>
               
               
               <p>[[samāptaḥ prathamo 'ṃśaḥ ]]</p>
               
               </div>
            </div>
         
         <div id="d1e29494">
            
            <div id="d1e29496">
               maitreya uvāca:
               
               <p id="ViP_2,1.1">
                  bhagavan sarvam ākhyātaṃ mamaitad akhilaṃ tvayā <br />
                  jagataḥ sargasaṃbandhi yat pṛṣṭo 'si guro mayā //
                   <span class="ref">ViP_2,1.1</span></p>
               
               
               <p id="ViP_2,1.2">
                  yo 'yam aṃśo jagatsṛṣṭisaṃbandho gaditas tvayā <br />
                  tatrāhaṃ śrotum icchāmi bhūyo 'pi munisattama //
                   <span class="ref">ViP_2,1.2</span></p>
               
               
               <p id="ViP_2,1.3">
                  priyavratottānapādau sutau svāyambhuvasya yau <br />
                  tayor uttānapādasya dhruvaḥ putras tvayoditaḥ //
                   <span class="ref">ViP_2,1.3</span></p>
               
               
               <p id="ViP_2,1.4">
                  priyavratasya naivoktā bhavatā dvija saṃtatiḥ <br />
                  tām ahaṃ śrotum icchāmi prasanno vaktum arhasi //
                   <span class="ref">ViP_2,1.4</span></p>
               
               parāśara uvāca:
               
               <p id="ViP_2,1.5">
                  kardamasyātmajāṃ kanyām upayeme priyavrataḥ <br />
                  samrāṭ kukṣiś ca tatkanye daśaputrās tathāpare //
                   <span class="ref">ViP_2,1.5</span></p>
               
               
               <p id="ViP_2,1.6">
                  mahāprajñā mahāvīryā vinītā dayitāḥ pituḥ <br />
                  priyavratasutāḥ khyātās teṣāṃ nāmāni me śṛṇu //
                   <span class="ref">ViP_2,1.6</span></p>
               
               
               <p id="ViP_2,1.7">
                  āgnīdhraś cāgnibāhuś ca vapuṣmān dyutimāṃs tathā <br />
                  medhā medhātithir bhavyaḥ savanaḥ putra eva ca //
                   <span class="ref">ViP_2,1.7</span></p>
               
               
               <p id="ViP_2,1.8">
                  jyotiṣmān daśamas teṣāṃ satyanāmā suto 'bhavat <br />
                  priyavratasya putrāṇāṃ prakhyātā balavīryataḥ //
                   <span class="ref">ViP_2,1.8</span></p>
               
               
               <p id="ViP_2,1.9">
                  medhāgnibāhuputrās tu trayo yogaparāyaṇāḥ <br />
                  jātismarā mahābhāgā na rājyāya mano dadhuḥ //
                   <span class="ref">ViP_2,1.9</span></p>
               
               
               <p id="ViP_2,1.10">
                  nirmamāḥ sarvakālaṃ tu samastārtheṣu vai mune <br />
                  cakruḥ kriyā yathānyāyam aphalākāṅkṣiṇo hi te //
                   <span class="ref">ViP_2,1.10</span></p>
               
               
               <p id="ViP_2,1.11">
                  priyavrato dadau teṣāṃ saptānāṃ munisattama <br />
                  vibhajya sapta dvīpāni maitreya sumahātmanām //
                   <span class="ref">ViP_2,1.11</span></p>
               
               
               <p id="ViP_2,1.12">
                  jambūdvīpaṃ mahābhāga so 'gnīdhrāya dadau pitā <br />
                  medhātithes tathā prādāt plakṣadvīpam athāparam //
                   <span class="ref">ViP_2,1.12</span></p>
               
               
               <p id="ViP_2,1.13">
                  śālmale ca vapuṣmantaṃ narendram abhiṣiktavān <br />
                  jyotiṣmantaṃ kuśadvīpe rājānaṃ kṛtavān prabhuḥ //
                   <span class="ref">ViP_2,1.13</span></p>
               
               
               <p id="ViP_2,1.14">
                  dyutimantaṃ ca rājānaṃ krauñcadvīpe samādiśat <br />
                  śākadvīpeśvaraṃ cāpi bhavyaṃ cakre priyavrataḥ //
                   <span class="ref">ViP_2,1.14</span></p>
               
               
               <p id="ViP_2,1.15">
                  puṣkarādhipatiṃ cakre savanaṃ cāpi sa prabhuḥ <br />
                  jambūdvīpeśvaro yas tu āgnīdhro munisattama <br />
                  tasya putrā babhūvus te prajāpatisamā nava //
                   <span class="ref">ViP_2,1.15</span></p>
               
               
               <p id="ViP_2,1.16">
                  nābhiḥ kiṃpuruṣaś caiva harivarṣa ilāvṛtaḥ <br />
                  ramyo hiraṇvān ṣaṣṭhas tu kurur bhadrāśva eva ca <br />
                  ketumālas tathaivānyaḥ sādhuceṣṭo nṛpo 'bhavat //
                   <span class="ref">ViP_2,1.16</span></p>
               
               
               <p id="ViP_2,1.17">
                  jambūdvīpavibhāgāṃs tu teṣāṃ vipra niśāmaya <br />
                  pitrā dattaṃ himāhvaṃ tu varṣaṃ nābhes tu dakṣiṇam //
                   <span class="ref">ViP_2,1.17</span></p>
               
               
               <p id="ViP_2,1.18">
                  hemakūṭaṃ tathā varṣaṃ dadau kiṃpuruṣāya saḥ <br />
                  tṛtīyaṃ naiṣadhaṃ varṣaṃ harivarṣāya dattavān //
                   <span class="ref">ViP_2,1.18</span></p>
               
               
               <p id="ViP_2,1.19">
                  ilāvṛtāya pradadau merur yatra tu madhyame <br />
                  nīlācalāśritaṃ varṣaṃ ramyāya pradadau pitā //
                   <span class="ref">ViP_2,1.19</span></p>
               
               
               <p id="ViP_2,1.20">
                  śvetaṃ yad uttaraṃ tasmāt pitrā dattaṃ hiraṇvate //
                   <span class="ref">ViP_2,1.20</span></p>
               
               
               <p id="ViP_2,1.21">
                  yad uttaraṃ śṛṅgavato varṣaṃ tat kurave dadau <br />
                  meroḥ pūrveṇa yad varṣaṃ bhadrāśvāya pradattavān //
                   <span class="ref">ViP_2,1.21</span></p>
               
               
               <p id="ViP_2,1.22">
                  gandhamādanavarṣaṃ tu ketumālāya dattavān <br />
                  ity etāni dadau tebhyaḥ putrebhyaḥ sa nareśvaraḥ //
                   <span class="ref">ViP_2,1.22</span></p>
               
               
               <p id="ViP_2,1.23">
                  varṣeṣv eteṣu tān putrān abhiṣicya sa bhūpatiḥ <br />
                  sālagrāmaṃ mahāpuṇyaṃ maitreya tapase yayau //
                   <span class="ref">ViP_2,1.23</span></p>
               
               
               <p id="ViP_2,1.24">
                  yāni kiṃpuruṣādīni varṣāṇy aṣṭau mahāmune <br />
                  teṣāṃ svābhāvikī siddhiḥ sukhaprāyā hy ayatnataḥ //
                   <span class="ref">ViP_2,1.24</span></p>
               
               
               <p id="ViP_2,1.25">
                  viparyayo na teṣv asti jarāmṛtyubhayaṃ na ca <br />
                  dharmādharmau na teṣv āstāṃ nottamādhamamadhyamāḥ //
                   <span class="ref">ViP_2,1.25</span></p>
               
               
               <p id="ViP_2,1.26">
                  na teṣv asti yugāvasthā kṣetreṣv aṣṭasu sarvadā <br />
                  himāhvayaṃ tu vai varṣaṃ nābher āsīn mahātmanaḥ <br />
                  tasyarṣabho 'bhavat putro merudevyāṃ mahādyutiḥ //
                   <span class="ref">ViP_2,1.26</span></p>
               
               
               <p id="ViP_2,1.27">
                  ṛṣabhād bharato jajñe jyeṣṭhaḥ putraśatasya saḥ <br />
                  kṛtvā rājyaṃ svadharmeṇa tatheṣṭvā vividhān makhān //
                   <span class="ref">ViP_2,1.27</span></p>
               
               
               <p id="ViP_2,1.28">
                  abhiṣicya sutaṃ vīraṃ bharataṃ pṛthivīpatiḥ <br />
                  tapase sa mahābhāgaḥ pulahasyāśramaṃ yayau //
                   <span class="ref">ViP_2,1.28</span></p>
               
               
               <p id="ViP_2,1.29">
                  vānaprasthavidhānena tatrāpi kṛtaniścayaḥ <br />
                  tapas tepe yathānyāyam iyāja sa mahīpatiḥ //
                   <span class="ref">ViP_2,1.29</span></p>
               
               
               <p id="ViP_2,1.30">
                  tapasā karṣito 'tyarthaṃ kṛśo dhamanisaṃtataḥ <br />
                  nagno vīṭāṃ mukhe dattvā vīrādhvānaṃ tato gataḥ //
                   <span class="ref">ViP_2,1.30</span></p>
               
               
               <p id="ViP_2,1.31">
                  tataś ca bhārataṃ varṣam etal lokeṣu gīyate <br />
                  bharatāya yataḥ pitrā dattaṃ prātiṣṭhatā vanam //
                   <span class="ref">ViP_2,1.31</span></p>
               
               
               <p id="ViP_2,1.32">
                  sumatir bharatasyābhūt putraḥ paramadhārmikaḥ <br />
                  kṛtvā samyag dadau tasmai rājyam iṣṭamakhaḥ pitā //
                   <span class="ref">ViP_2,1.32</span></p>
               
               
               <p id="ViP_2,1.33">
                  putrasaṃkrāmitaśrīs tu bharataḥ sa mahīpatiḥ <br />
                  yogābhyāsarataḥ prāṇān sālagrāme 'tyajan mune //
                   <span class="ref">ViP_2,1.33</span></p>
               
               
               <p id="ViP_2,1.34">
                  ajāyata ca vipro 'sau yogināṃ pravare kule <br />
                  maitreya tasya caritaṃ kathayiṣyāmi te punaḥ //
                   <span class="ref">ViP_2,1.34</span></p>
               
               
               <p id="ViP_2,1.35">
                  sumates tejasas tasmād indradyumno vyajāyata <br />
                  parameṣṭhī tatas tasmāt pratihāras tadanvayaḥ //
                   <span class="ref">ViP_2,1.35</span></p>
               
               
               <p id="ViP_2,1.36">
                  pratiharteti vikhyāta utpannas tasya cātmajaḥ <br />
                  bhuvas tasmād athodgīthaḥ prastāvas tatsuto vibhuḥ //
                   <span class="ref">ViP_2,1.36</span></p>
               
               
               <p id="ViP_2,1.37">
                  pṛthus tatas tato nakto naktasyāpi gayaḥ sutaḥ <br />
                  naro gayasya tanayas tatputro 'bhūd virāṭ tataḥ //
                   <span class="ref">ViP_2,1.37</span></p>
               
               
               <p id="ViP_2,1.38">
                  tasya putro mahāvīryo dhīmāṃs tasmād ajāyata <br />
                  mahānto 'pi tataś cābhūn manasyus tasya cātmajaḥ //
                   <span class="ref">ViP_2,1.38</span></p>
               
               
               <p id="ViP_2,1.39">
                  tvaṣṭā tvaṣṭuś ca virajo rajas tasyāpy abhūt sutaḥ <br />
                  śatajid rajasas tasya jajñe putraśataṃ mune //
                   <span class="ref">ViP_2,1.39</span></p>
               
               
               <p id="ViP_2,1.40">
                  viṣvagjyotiḥpradhānās te yair imā vardhitāḥ prajāḥ <br />
                  tair idaṃ bhārataṃ varṣaṃ navabhedam alaṃkṛtam //
                   <span class="ref">ViP_2,1.40</span></p>
               
               
               <p id="ViP_2,1.41">
                  teṣāṃ vaṃśaprasūtais tu bhukteyaṃ bhāratī purā <br />
                  kṛtatretādisargeṇa yugākhyā hy ekasaptatiḥ //
                   <span class="ref">ViP_2,1.41</span></p>
               
               
               <p id="ViP_2,1.42">
                  eṣa svāyaṃbhuvaḥ sargo yenedaṃ pūritaṃ jagat <br />
                  vārāhe tu mune kalpe pūrvamanvantarādhipaḥ //
                   <span class="ref">ViP_2,1.42</span></p>
               
               
               <p>[[iti śrīviṣṇupurāṇe dvitīye 'ṃśe prathamo 'dhyāyaḥ ]]</p>
               
               </div>
            
            <div id="d1e30325">
               maitreya uvāca:
               
               <p id="ViP_2,2.1">
                  kathito bhavatā brahman sargaḥ svāyambhuvasya me <br />
                  śrotum icchāmy ahaṃ tvattaḥ sakalaṃ maṇḍalaṃ bhuvaḥ //
                   <span class="ref">ViP_2,2.1</span></p>
               
               
               <p id="ViP_2,2.2">
                  yāvantaḥ sāgarā dvīpās tathā varṣāṇi parvatāḥ <br />
                  vanāni saritaḥ puryo devādīnāṃ tathā mune //
                   <span class="ref">ViP_2,2.2</span></p>
               
               
               <p id="ViP_2,2.3">
                  yatpramāṇam idaṃ sarvaṃ yadādhāraṃ yadātmakam <br />
                  saṃsthānam asya ca mune yathāvad vaktum arhasi //
                   <span class="ref">ViP_2,2.3</span></p>
               
               parāśara uvāca:
               
               <p id="ViP_2,2.4">
                  maitreya śrūyatām etat saṃkṣepād gadato mama <br />
                  nāsya varṣaśatenāpi vaktuṃ śaknomi vistaram //
                   <span class="ref">ViP_2,2.4</span></p>
               
               
               <p id="ViP_2,2.5">
                  jambūplakṣāhvayau dvīpau śālmalaś cāparo dvija <br />
                  kuśaḥ krauñcas tathā śākaḥ puṣkaraś caiva saptamaḥ //
                   <span class="ref">ViP_2,2.5</span></p>
               
               
               <p id="ViP_2,2.6">
                  ete dvīpāḥ samudrais tu sapta saptabhir āvṛtāḥ <br />
                  lavaṇekṣusurāsarpirdadhidugdhajalaiḥ samam //
                   <span class="ref">ViP_2,2.6</span></p>
               
               
               <p id="ViP_2,2.7">
                  jambūdvīpaḥ samastānām eteṣāṃ madhyasaṃsthitaḥ <br />
                  tasyāpi merur maitreya madhye kanakaparvataḥ //
                   <span class="ref">ViP_2,2.7</span></p>
               
               
               <p id="ViP_2,2.8">
                  caturaśītisāhasro yojanair asya cocchrayaḥ //
                   <span class="ref">ViP_2,2.8</span></p>
               
               
               <p id="ViP_2,2.9">
                  praviṣṭaḥ ṣoḍaśādhastād dvātriṃśan mūrdhni vistṛtaḥ <br />
                  mūle ṣoḍaśasāhasro vistāras tasya sarvataḥ //
                   <span class="ref">ViP_2,2.9</span></p>
               
               
               <p id="ViP_2,2.10">
                  bhūpadmasyāsya śailo 'sau karṇikākārasaṃsthitaḥ //
                   <span class="ref">ViP_2,2.10</span></p>
               
               
               <p id="ViP_2,2.11">
                  himavān hemakūṭaś ca niṣadhaś cāsya dakṣiṇe <br />
                  nīlaḥ śvetaś ca śṛṅgī ca uttare varṣaparvatāḥ //
                   <span class="ref">ViP_2,2.11</span></p>
               
               
               <p id="ViP_2,2.12">
                  lakṣapramāṇau dvau madhyau daśahīnās tathāpare <br />
                  sahasradvitayocchrāyās tāvadvistāriṇaś ca te //
                   <span class="ref">ViP_2,2.12</span></p>
               
               
               <p id="ViP_2,2.13">
                  bhārataṃ prathamaṃ varṣaṃ tataḥ kiṃpuruṣaṃ smṛtam <br />
                  harivarṣaṃ tathaivānyan meror dakṣiṇato dvija //
                   <span class="ref">ViP_2,2.13</span></p>
               
               
               <p id="ViP_2,2.14">
                  ramyakaṃ cottaraṃ varṣaṃ tasyaivānu hiraṇmayam <br />
                  uttarāḥ kuravaś caiva yathā vai bhārataṃ tathā //
                   <span class="ref">ViP_2,2.14</span></p>
               
               
               <p id="ViP_2,2.15">
                  navasāhasram ekaikam eteṣāṃ dvijasattama <br />
                  ilāvṛtaṃ ca tanmadhye sauvarṇo merur ucchritaḥ //
                   <span class="ref">ViP_2,2.15</span></p>
               
               
               <p id="ViP_2,2.16">
                  meroś caturdiśaṃ tatra navasāhasravistṛtam <br />
                  ilāvṛtaṃ mahābhāga catvāraś cātra parvatāḥ //
                   <span class="ref">ViP_2,2.16</span></p>
               
               
               <p id="ViP_2,2.17ab">
                  viṣkambhā racitā meror yojanāyutam ucchritāḥ //
                   <span class="ref">ViP_2,2.17ab</span></p>
               
               <span class="note">G3,M0-2.4,ed. Veṅk. ins.:</span>
               
               
               <p id="ViP_2,2.17ab*1">
                  sarvaiḥ sarobhiś ca samaṃ dikṣv ete kesarācalāḥ //
                   <span class="ref">ViP_2,2.17ab*1</span></p>
               
               
               <p id="ViP_2,2.17cd">
                  pūrveṇa mandaro nāma dakṣiṇe gandhamādanaḥ //
                   <span class="ref">ViP_2,2.17cd</span></p>
               
               
               <p id="ViP_2,2.17ef">
                  vipulaḥ paścime pārśve supārśvaś cottare smṛtaḥ //
                   <span class="ref">ViP_2,2.17ef</span></p>
               
               
               <p id="ViP_2,2.18">
                  kadambas teṣu jambūś ca pippalo vaṭa eva ca <br />
                  ekādaśaśatāyāmāḥ pādapā giriketavaḥ //
                   <span class="ref">ViP_2,2.18</span></p>
               
               
               <p id="ViP_2,2.19">
                  jambūdvīpasya sā jambūr nāmahetur mahāmune <br />
                  mahāgajapramāṇāni jambvās tasyāḥ phalāni vai <br />
                  patanti bhūbhṛtaḥ pṛṣṭhe śīryamāṇāni sarvataḥ //
                   <span class="ref">ViP_2,2.19</span></p>
               
               
               <p id="ViP_2,2.20">
                  rasena teṣāṃ prakhyātā tatra jambūnadīti vai <br />
                  sarit pravartate sā ca pīyate tannivāsibhiḥ //
                   <span class="ref">ViP_2,2.20</span></p>
               
               
               <p id="ViP_2,2.21">
                  na svedo na ca daurgandhyaṃ na jarā nendriyakṣayaḥ <br />
                  tatpānāt svacchamanasāṃ janānāṃ tatra jāyate //
                   <span class="ref">ViP_2,2.21</span></p>
               
               
               <p id="ViP_2,2.22">
                  tīramṛt tadrasaṃ prāpya sukhavāyuviśoṣitā <br />
                  jāmbūnadākhyaṃ bhavati suvarṇaṃ siddhabhūṣaṇam //
                   <span class="ref">ViP_2,2.22</span></p>
               
               
               <p id="ViP_2,2.23">
                  bhadrāśvaṃ pūrvato meroḥ ketumālaṃ ca paścime <br />
                  varṣe dve tu muniśreṣṭha tayor madhyam ilāvṛtam //
                   <span class="ref">ViP_2,2.23</span></p>
               
               
               <p id="ViP_2,2.24">
                  vanaṃ caitrarathaṃ pūrve dakṣiṇe gandhamādanam <br />
                  vaibhrājaṃ paścime tadvad uttare nandanaṃ smṛtam //
                   <span class="ref">ViP_2,2.24</span></p>
               
               
               <p id="ViP_2,2.25">
                  aruṇodaṃ mahābhadram asitodaṃ samānasam <br />
                  sarāṃsy etāni catvāri devabhogyāni sarvadā //
                   <span class="ref">ViP_2,2.25</span></p>
               
               
               <p id="ViP_2,2.26">
                  śītaambhaś ca kumundaś ca kurarī mālyavāṃs tathā <br />
                  vaikaṅkapramukhā meroḥ pūrvataḥ kesarācalāḥ //
                   <span class="ref">ViP_2,2.26</span></p>
               
               
               <p id="ViP_2,2.27">
                  trikūṭaḥ śiśiraś caiva pataṃgo rucakas tathā <br />
                  niṣadhādyā dakṣiṇatas tasya kesaraparvatāḥ //
                   <span class="ref">ViP_2,2.27</span></p>
               
               
               <p id="ViP_2,2.28">
                  śikhivāsāḥ savaiḍūryaḥ kapilo gandhamādanaḥ <br />
                  jārudhipramukhās tadvat paścime kesarācalāḥ //
                   <span class="ref">ViP_2,2.28</span></p>
               
               
               <p id="ViP_2,2.29">
                  meror anantarāṅgeṣu jaṭharādiṣv avasthitāḥ <br />
                  śaṅkhakūṭo 'tha ṛṣabho haṃso nāgas tathāparaḥ <br />
                  kālañjanādyāś ca tadā uttare kesarācalāḥ //
                   <span class="ref">ViP_2,2.29</span></p>
               
               <span class="note">After 29, G1,2 ins.:</span>
               
               
               <p id="ViP_2,2.29*2">
                  kesarās tu tathocchrāyas te 'śītipṛthulāyatāḥ //
                   <span class="ref">ViP_2,2.29*2</span></p>
               
               
               <p id="ViP_2,2.30">
                  caturdaśasahasrāṇi yojanānāṃ mahāpurī <br />
                  meror upari maitreya brahmaṇaḥ prathitā divi //
                   <span class="ref">ViP_2,2.30</span></p>
               
               
               <p id="ViP_2,2.31">
                  tasyāḥ samantataś cāṣṭau diśāsu vidiśāsu ca <br />
                  indrādilokapālānāṃ prakhyātāḥ pravarāḥ puraḥ //
                   <span class="ref">ViP_2,2.31</span></p>
               
               
               <p id="ViP_2,2.32">
                  viṣṇupādaviniṣkrāntā plāvayitvendumaṇḍalam <br />
                  samantād brahmaṇaḥ puryāṃ gaṅgā patati vai divaḥ //
                   <span class="ref">ViP_2,2.32</span></p>
               
               
               <p id="ViP_2,2.33">
                  sā tatra patitā dikṣu caturdhā pratipadyate <br />
                  sītā cālakanandā ca cakṣur bhadrā ca vai kramāt //
                   <span class="ref">ViP_2,2.33</span></p>
               
               
               <p id="ViP_2,2.34">
                  pūrveṇa sītā śailāt tu śailaṃ yāty antarikṣagā <br />
                  tataś ca pūrvavarṣeṇa bhadrāśvenaiti sārṇavam //
                   <span class="ref">ViP_2,2.34</span></p>
               
               
               <p id="ViP_2,2.35">
                  tathaivālakanandāpi dakṣiṇenaitya bhāratam <br />
                  prayāti sāgaraṃ bhūtvā saptabhedā mahāmune //
                   <span class="ref">ViP_2,2.35</span></p>
               
               
               <p id="ViP_2,2.36">
                  cakṣuś ca paścimagirīn atītya sakalāṃs tataḥ <br />
                  paścimaṃ ketumālākhyaṃ varṣaṃ gatvaiti sāgaram //
                   <span class="ref">ViP_2,2.36</span></p>
               
               
               <p id="ViP_2,2.37">
                  bhadrā tathottaragirīn uttarāṃś ca tathā kurūn <br />
                  atītyottaram ambhodhiṃ samabhyeti mahāmune //
                   <span class="ref">ViP_2,2.37</span></p>
               
               
               <p id="ViP_2,2.38">
                  ānīlaniṣadhāyāmau mālyavadgandhamādanau <br />
                  tayor madhyagato meruḥ karṇikākārasaṃsthitaḥ //
                   <span class="ref">ViP_2,2.38</span></p>
               
               
               <p id="ViP_2,2.39">
                  bhāratāḥ ketumālāś ca bhadrāśvāḥ kuravas tathā <br />
                  patrāṇi lokapadmasya maryādāśailabāhyataḥ //
                   <span class="ref">ViP_2,2.39</span></p>
               
               
               <p id="ViP_2,2.40">
                  jaṭharo devakūṭaś ca maryādāparvatāv ubhau <br />
                  tau dakṣiṇottarāyāmāv ānīlaniṣadhāyatau //
                   <span class="ref">ViP_2,2.40</span></p>
               
               
               <p id="ViP_2,2.41">
                  gandhamādanakailāsau pūrvapaścāyatāv ubhau <br />
                  aśītiyojanāyāmāv arṇavāntarvyavasthitau //
                   <span class="ref">ViP_2,2.41</span></p>
               
               
               <p id="ViP_2,2.42">
                  niṣadhaḥ pāriyātraś ca maryādāparvatāv ubhau <br />
                  meroḥ paścimadigbhāge yathāpūrvau tathā sthitau //
                   <span class="ref">ViP_2,2.42</span></p>
               
               
               <p id="ViP_2,2.43">
                  triśṛṅgo jārudhiś caiva uttarau varṣaparvatau <br />
                  pūrvapaścāyatāv etāv arṇavāntarvyavasthitau //
                   <span class="ref">ViP_2,2.43</span></p>
               
               
               <p id="ViP_2,2.44">
                  ity ete munivaryoktā maryādāparvatās tava <br />
                  jaṭharādyāḥ sthitā meros yeṣāṃ dvau dvau caturdiśam //
                   <span class="ref">ViP_2,2.44</span></p>
               
               
               <p id="ViP_2,2.45">
                  meroś caturdiśaṃ ye tu proktāḥ kesaraparvatāḥ <br />
                  śītādyāś ca mune teṣām atīva hi manoramāḥ <br />
                  śailānām antaradroṇyaḥ siddhacāraṇasevitāḥ //
                   <span class="ref">ViP_2,2.45</span></p>
               
               
               <p id="ViP_2,2.46">
                  suramyāṇi tathā tāsu kānanāni purāṇi ca <br />
                  lakṣmīviṣṇvagnisūryādidevānāṃ munisattama <br />
                  tāsv āyatanavaryāṇi juṣṭāni varakiṃnaraiḥ //
                   <span class="ref">ViP_2,2.46</span></p>
               
               
               <p id="ViP_2,2.47">
                  gandharvayakṣarakṣāṃsi tathā daiteyadānavāḥ <br />
                  krīḍanti tāsu ramyāsu śailadroṇīṣv aharniśam //
                   <span class="ref">ViP_2,2.47</span></p>
               
               
               <p id="ViP_2,2.48">
                  bhaumā hy ete smṛtāḥ svargā dharmiṇām ālayā mune <br />
                  naiteṣu pāpakartāro yānti janmaśatair api //
                   <span class="ref">ViP_2,2.48</span></p>
               
               
               <p id="ViP_2,2.49">
                  bhadrāśve bhagavān viṣṇur āste hayaśirā dvija <br />
                  varāhaḥ ketumāle tu bhārate kūrmarūpadhṛk //
                   <span class="ref">ViP_2,2.49</span></p>
               
               
               <p id="ViP_2,2.50">
                  matsyarūpaś ca govindaḥ kuruṣv āste janārdanaḥ <br />
                  viśvarūpeṇa sarvatra sarvaḥ sarveśvaro hariḥ //
                   <span class="ref">ViP_2,2.50</span></p>
               
               
               <p id="ViP_2,2.51">
                  sarvasyādhārabhūto 'sau maitreyāste 'khilātmakaḥ //
                   <span class="ref">ViP_2,2.51</span></p>
               
               
               <p id="ViP_2,2.52">
                  yāni kiṃpuruṣādyāni varṣāṇy aṣṭau mahāmune <br />
                  na teṣu śoko nāyāso nodvegaḥ kṣudbhayādikam //
                   <span class="ref">ViP_2,2.52</span></p>
               
               
               <p id="ViP_2,2.53">
                  svasthāḥ prajā nirātaṅkāḥ sarvaduḥkhavivarjitāḥ <br />
                  daśa dvādaśavarṣāṇāṃ sahasrāṇi sthirāyuṣaḥ //
                   <span class="ref">ViP_2,2.53</span></p>
               
               
               <p id="ViP_2,2.54">
                  na teṣu varṣate devo bhaumāny ambhāṃsi teṣu vai <br />
                  kṛtatretādikā naiva teṣu sthāneṣu kalpanā //
                   <span class="ref">ViP_2,2.54</span></p>
               
               
               <p id="ViP_2,2.55">
                  sarveṣv eteṣu varṣeṣu sapta sapta kulācalāḥ <br />
                  nadyaś ca śataśas tebhyaḥ prasūtā yā dvijottama //
                   <span class="ref">ViP_2,2.55</span></p>
               
               
               <p>[[iti śrīviṣṇupurāṇe dvitīye 'ṃśe dvitīyo 'dhyāyaḥ ]]</p>
               
               </div>
            
            <div id="d1e31435">
               parāśara uvāca:
               
               <p id="ViP_2,3.1">
                  uttaraṃ yat samudrasya himādreś caiva dakṣiṇam <br />
                  varṣaṃ tad bhārataṃ nāma bhāratī yatra saṃtatiḥ //
                   <span class="ref">ViP_2,3.1</span></p>
               
               
               <p id="ViP_2,3.2">
                  navayojanasāhasro vistāro 'sya mahāmune <br />
                  karmabhūmir iyaṃ svargam apavargaṃ ca gacchatām //
                   <span class="ref">ViP_2,3.2</span></p>
               
               
               <p id="ViP_2,3.3">
                  mahendro malayaḥ sahyaḥ śuktimān ṛkṣaparvataḥ <br />
                  vindhyaś ca pāriyātraś ca saptātra kulaparvatāḥ //
                   <span class="ref">ViP_2,3.3</span></p>
               
               
               <p id="ViP_2,3.4">
                  ataḥ saṃprāpyate svargo muktim asmāt prayānti ca <br />
                  tiryaktvaṃ narakaṃ cāpi yānty ataḥ puruṣā mune //
                   <span class="ref">ViP_2,3.4</span></p>
               
               
               <p id="ViP_2,3.5">
                  itaḥ svargaś ca mokṣaś ca madhyaṃ cāntaś ca gamyate <br />
                  na khalv anyatra martyānāṃ karma bhūmau vidhīyate //
                   <span class="ref">ViP_2,3.5</span></p>
               
               
               <p id="ViP_2,3.6">
                  bhāratasyāsya varṣasya nava bhedān niśāmaya <br />
                  indradvīpaḥ kaseruś ca tāmraparṇo gabhastimān //
                   <span class="ref">ViP_2,3.6</span></p>
               
               
               <p id="ViP_2,3.7">
                  nāgadvīpas tathā saumyo gāndharvas tv atha vāruṇaḥ <br />
                  ayaṃ tu navamas teṣāṃ dvīpaḥ sāgarasaṃvṛtaḥ //
                   <span class="ref">ViP_2,3.7</span></p>
               
               
               <p id="ViP_2,3.8">
                  yojanānāṃ sahasraṃ tu dvīpo 'yaṃ dakṣiṇottarāt <br />
                  pūrve kirātā yasyānte paścime yavanāḥ sthitāḥ //
                   <span class="ref">ViP_2,3.8</span></p>
               
               
               <p id="ViP_2,3.9">
                  brāhmaṇāḥ kṣatriyā vaiśyā madhye śūdrāś ca bhāgaśaḥ <br />
                  ijyāyudhavaṇijyādyair vartayanto vyavasthitāḥ //
                   <span class="ref">ViP_2,3.9</span></p>
               
               
               <p id="ViP_2,3.10">
                  śatadrūcandrabhāgādyā himavatpādaniḥsṛtāḥ <br />
                  vedasmṛtimukhāś cānyāḥ pāriyātrodbhavā mune //
                   <span class="ref">ViP_2,3.10</span></p>
               
               
               <p id="ViP_2,3.11">
                  narmadāsurasādyāś ca nadyo vindhyādrinirgatāḥ <br />
                  tāpīpayoṣṇīnirvindhyāpramukhā ṛkṣasaṃbhavāḥ //
                   <span class="ref">ViP_2,3.11</span></p>
               
               
               <p id="ViP_2,3.12">
                  godāvarī bhīmarathī kṛṣṇaveṇyādikās tathā <br />
                  sahyapādodbhavā nadyaḥ smṛtāḥ pāpabhayāpahāḥ //
                   <span class="ref">ViP_2,3.12</span></p>
               
               
               <p id="ViP_2,3.13">
                  kṛtamālātāmraparṇīpramukhā malayodbhavāḥ <br />
                  trisāmā ṛṣikulyādyā mahendraprabhavāḥ smṛtāḥ //
                   <span class="ref">ViP_2,3.13</span></p>
               
               
               <p id="ViP_2,3.14">
                  ṛṣikulyākumārādyāḥ śuktimatpādasaṃbhavāḥ <br />
                  āsāṃ nadyupanadyaś ca santy anyāś ca sahasraśaḥ //
                   <span class="ref">ViP_2,3.14</span></p>
               
               
               <p id="ViP_2,3.15">
                  tāsv ime kurupāñcālā madhyadeśādayo janāḥ <br />
                  pūrvadeśādikāś caiva kāmarūpanivāsinaḥ //
                   <span class="ref">ViP_2,3.15</span></p>
               
               
               <p id="ViP_2,3.16">
                  puṇḍrāḥ kaliṅgā magadhā dākṣiṇādyāś ca kṛtsnaśaḥ <br />
                  tathāparāntāḥ saurāṣṭrāḥ śūrābhīrās tathārbudāḥ //
                   <span class="ref">ViP_2,3.16</span></p>
               
               
               <p id="ViP_2,3.17">
                  kārūṣā mālavāś caiva pāriyātranivāsinaḥ <br />
                  sauvīrāḥ saindhavā hūṇāḥ sālvāḥ śākalavāsinaḥ //
                   <span class="ref">ViP_2,3.17</span></p>
               
               
               <p id="ViP_2,3.18">
                  madrā rāmās tathāmbaṣṭhāḥ pārasīkādayas tathā <br />
                  āsāṃ pibanti salilaṃ vasanti saritāṃ sadā <br />
                  samīpato mahābhāgā hṛṣṭapuṣṭajanākulāḥ //
                   <span class="ref">ViP_2,3.18</span></p>
               
               
               <p id="ViP_2,3.19">
                  catvāri bhārate varṣe yugāny atra mahāmune <br />
                  kṛtaṃ tretā dvāparaṃ ca kaliś cānyatra na kvacit //
                   <span class="ref">ViP_2,3.19</span></p>
               
               
               <p id="ViP_2,3.20">
                  tapas tapyanti yatayo juhvate cātra yajvinaḥ <br />
                  dānāni cātra dīyante paralokārtham ādarāt //
                   <span class="ref">ViP_2,3.20</span></p>
               
               
               <p id="ViP_2,3.21">
                  puruṣair yajñapuruṣo jambūdvīpe sadejyate <br />
                  yajñair yajñamayo viṣṇur anyadvīpeṣu cānyathā //
                   <span class="ref">ViP_2,3.21</span></p>
               
               
               <p id="ViP_2,3.22">
                  atrāpi bhārataṃ śreṣṭhaṃ jambūdvīpe mahāmune <br />
                  yato hi karmabhūr eṣā hy ato 'nyā bhogabhūmayaḥ //
                   <span class="ref">ViP_2,3.22</span></p>
               
               
               <p id="ViP_2,3.23">
                  atra janmasahasrāṇāṃ sahasrair api sattama <br />
                  kadācil labhate jantur mānuṣyaṃ puṇyasaṃcayāt //
                   <span class="ref">ViP_2,3.23</span></p>
               
               
               <p id="ViP_2,3.24">
                  gāyanti devāḥ kila gītakāni dhanyās tu ye bhāratabhūmibhāge <br />
                  svargāpavargāspadahetubhūte bhavanti bhūyaḥ puruṣāḥ suratvāt //
                   <span class="ref">ViP_2,3.24</span></p>
               
               
               <p id="ViP_2,3.25">
                  karmāṇy asaṃkalpitatatphalāni saṃnyasya viṣṇau paramātmarūpe <br />
                  avāpya tāṃ karmamahīm anante tasmiṃl layaṃ ye tv amalāḥ prayānti //
                   <span class="ref">ViP_2,3.25</span></p>
               
               
               <p id="ViP_2,3.26">
                  jānīma naitat kva vayaṃ vilīne svargaprade karmaṇi dehabandham <br />
                  prāpsyāma dhanyāḥ khalu te manuṣyā ye bhārate nendriyaviprahīnāḥ //
                   <span class="ref">ViP_2,3.26</span></p>
               
               
               <p id="ViP_2,3.27">
                  navavarṣaṃ tu maitreya jambūdvīpam idaṃ mayā <br />
                  lakṣayojanavistāraṃ saṃkṣepāt kathitaṃ tava //
                   <span class="ref">ViP_2,3.27</span></p>
               
               
               <p id="ViP_2,3.28">
                  jambūdvīpaṃ samāvṛtya lakṣayojanavistaraḥ <br />
                  maitreya valayākāraḥ sthitaḥ kṣārodadhir bahiḥ //
                   <span class="ref">ViP_2,3.28</span></p>
               
               
               <p>[[iti śrīviṣṇupurāṇe dvitīye 'ṃśe tṛtīyo 'dhyāyaḥ ]]</p>
               
               </div>
            
            <div id="d1e31985">
               parāśara uvāca:
               
               <p id="ViP_2,4.1">
                  kṣārodena yathā dvīpo jambūsaṃjño 'bhiveṣṭitaḥ <br />
                  saṃveṣṭya kṣāram udadhiṃ plakṣadvīpas tathā sthitaḥ //
                   <span class="ref">ViP_2,4.1</span></p>
               
               <span class="note">Ś2,D7 ins.:</span>
               
               
               <p id="ViP_2,4.1*3:1">
                  atha plakṣādikadvīpān varṣādrisaridabdhibhiḥ //
                   <span class="ref">ViP_2,4.1*3:1</span></p>
               
               
               <p id="ViP_2,4.1*3:2">
                  varṇarūpādibhedena varṇayaty ākaṭāhataḥ //
                   <span class="ref">ViP_2,4.1*3:2</span></p>
               
               
               <p id="ViP_2,4.2">
                  jambūdvīpasya vistāraḥ śatasāhasrasaṃmitaḥ <br />
                  sa evaṃ dviguṇo brahman plakṣadvīpa udāhṛtaḥ //
                   <span class="ref">ViP_2,4.2</span></p>
               
               
               <p id="ViP_2,4.3">
                  sapta medhātitheḥ putrāḥ plakṣadvīpeśvarasya vai <br />
                  jyeṣṭhaḥ śāntabhayo nāma śiśiras tadanantaraḥ //
                   <span class="ref">ViP_2,4.3</span></p>
               
               
               <p id="ViP_2,4.4">
                  sukhodayas tathānandaḥ śivaḥ kṣemaka eva ca <br />
                  dhruvaś ca saptamas teṣāṃ plakṣadvīpeśvarā hi te //
                   <span class="ref">ViP_2,4.4</span></p>
               
               
               <p id="ViP_2,4.5">
                  pūrvaṃ śāntabhayaṃ varṣaṃ śiśiraṃ sukhadaṃ tathā <br />
                  ānandaṃ ca śivaṃ caiva kṣemakaṃ dhruvam eva ca //
                   <span class="ref">ViP_2,4.5</span></p>
               
               
               <p id="ViP_2,4.6">
                  maryādākārakās teṣāṃ tathānye varṣaparvatāḥ <br />
                  saptaiva teṣāṃ nāmāni śṛṇuṣva munisattama //
                   <span class="ref">ViP_2,4.6</span></p>
               
               
               <p id="ViP_2,4.7">
                  gomedaś caiva candraś ca nārado dundubhis tathā <br />
                  somakaḥ sumanāḥ śailo vaibhrājaś caiva saptamaḥ //
                   <span class="ref">ViP_2,4.7</span></p>
               
               
               <p id="ViP_2,4.8">
                  varṣācaleṣu ramyeṣu varṣeṣv eteṣu cānaghāḥ <br />
                  vasanti devagandharvasahitāḥ satataṃ prajāḥ //
                   <span class="ref">ViP_2,4.8</span></p>
               
               
               <p id="ViP_2,4.9">
                  teṣu puṇyā janapadāś cirāc ca mriyate janaḥ <br />
                  nādhayo vyādhayo vāpi sarvakālasukhaṃ hi tat //
                   <span class="ref">ViP_2,4.9</span></p>
               
               
               <p id="ViP_2,4.10">
                  teṣāṃ nadyaś ca saptaiva varṣāṇāṃ tu samudragāḥ <br />
                  nāmatas tāḥ pravakṣyāmi śrutāḥ pāpaṃ haranti yāḥ //
                   <span class="ref">ViP_2,4.10</span></p>
               
               
               <p id="ViP_2,4.11">
                  anutaptā śikhī caiva vipāśā tridivā kramuḥ <br />
                  amṛtā sukṛtā caiva saptaitās tatra nimnagāḥ //
                   <span class="ref">ViP_2,4.11</span></p>
               
               
               <p id="ViP_2,4.12">
                  ete śailās tathā nadyaḥ pradhānāḥ kathitās tava <br />
                  kṣudranadyas tathā śailās tatra santi sahasraśaḥ <br />
                  tāḥ pibanti sadā hṛṣṭā nadīr janapadās tu te //
                   <span class="ref">ViP_2,4.12</span></p>
               
               
               <p id="ViP_2,4.13">
                  apasarpiṇī na teṣāṃ vai na caivotsarpiṇī dvija <br />
                  na tv evāsti yugāvasthā teṣu sthāneṣu saptasu //
                   <span class="ref">ViP_2,4.13</span></p>
               
               
               <p id="ViP_2,4.14">
                  tretāyugasamaḥ kālaḥ sarvadaiva mahāmate <br />
                  plakṣadvīpādiṣu brahmañ śākadvīpāntikeṣu vai //
                   <span class="ref">ViP_2,4.14</span></p>
               
               
               <p id="ViP_2,4.15">
                  pañcavarṣasahasrāṇi janā jīvanty anāmayāḥ <br />
                  dharmaḥ pañcasv athaiteṣu varṇāśramavibhāgaśaḥ //
                   <span class="ref">ViP_2,4.15</span></p>
               
               
               <p id="ViP_2,4.16">
                  varṇāś ca tatra catvāras tān nibodha vadāmi te //
                   <span class="ref">ViP_2,4.16</span></p>
               
               
               <p id="ViP_2,4.17">
                  āryakāḥ kurarāś caiva viviṃśā bhāvinaś ca ye <br />
                  viprakṣatriyavaiśyās te śūdrāś ca munisattama //
                   <span class="ref">ViP_2,4.17</span></p>
               
               
               <p id="ViP_2,4.18">
                  jambūvṛkṣapramāṇas tu tanmadhye sumahāṃs taruḥ <br />
                  plakṣas tannāmasaṃjño 'yaṃ plakṣadvīpo dvijottama //
                   <span class="ref">ViP_2,4.18</span></p>
               
               
               <p id="ViP_2,4.19">
                  ijyate tatra bhagavāṃs tair varṇair āryakādibhiḥ <br />
                  somarūpī jagatsraṣṭā sarvaḥ sarveśvaro hariḥ //
                   <span class="ref">ViP_2,4.19</span></p>
               
               
               <p id="ViP_2,4.20">
                  plakṣadvīpapramāṇena plakṣadvīpaḥ samāvṛtaḥ <br />
                  tathaivekṣurasodena pariveṣānukāriṇā //
                   <span class="ref">ViP_2,4.20</span></p>
               
               
               <p id="ViP_2,4.21">
                  ity eṣa tava maitreya plakṣadvīpa udāhṛtaḥ <br />
                  saṃkṣepeṇa mayā bhūyaḥ śālmalaṃ me niśāmaya //
                   <span class="ref">ViP_2,4.21</span></p>
               
               
               <p id="ViP_2,4.22">
                  śālmalasyeśvaro vīro vapuṣmāṃs tatsutāñ chṛṇu <br />
                  yeṣāṃ tu nāmasaṃjñāni sapta varṣāṇi tāni vai //
                   <span class="ref">ViP_2,4.22</span></p>
               
               
               <p id="ViP_2,4.23">
                  śveto 'tha haritaś caiva jīmūto rohitas tathā <br />
                  vaidyuto mānasaś caiva suprabhaś ca mahāmune //
                   <span class="ref">ViP_2,4.23</span></p>
               
               
               <p id="ViP_2,4.24">
                  śālmalena samudro 'sau dvīpenekṣurasodakaḥ <br />
                  vistāradviguṇenātha sarvataḥ saṃvṛtaḥ sthitaḥ //
                   <span class="ref">ViP_2,4.24</span></p>
               
               
               <p id="ViP_2,4.25">
                  tatrāpi parvatāḥ sapta vijñeyā ratnayonayaḥ <br />
                  varṣābhivyañjakās te tu tathā saptaiva nimnagāḥ //
                   <span class="ref">ViP_2,4.25</span></p>
               
               
               <p id="ViP_2,4.26">
                  kumudaś connataś caiva tṛtīyaś ca balāhakaḥ <br />
                  droṇo yatra mahauṣadhyaḥ sa caturtho mahīdharaḥ //
                   <span class="ref">ViP_2,4.26</span></p>
               
               
               <p id="ViP_2,4.27">
                  kaṅkas tu pañcamaḥ ṣaṣṭho mahiṣaḥ saptamas tathā <br />
                  kakudmān parvatavaraḥ sarinnāmāni me śṛṇu //
                   <span class="ref">ViP_2,4.27</span></p>
               
               
               <p id="ViP_2,4.28">
                  yonī toyā vitṛṣṇā ca candrā śuklā vimocanī <br />
                  nivṛttiḥ saptamī tāsāṃ smṛtās tāḥ pāpaśāntidāḥ //
                   <span class="ref">ViP_2,4.28</span></p>
               
               
               <p id="ViP_2,4.29">
                  śvetaṃ ca haritaṃ caiva jīmūtaṃ rohitaṃ tathā <br />
                  vaidyutaṃ mānasaṃ caiva suprabhaṃ cātiśobhanam <br />
                  saptaitāni tu varṣāṇi cāturvarṇyayutāni vai //
                   <span class="ref">ViP_2,4.29</span></p>
               
               
               <p id="ViP_2,4.30">
                  śālmale ye tu varṇāś ca vasanty ete mahāmune <br />
                  kapilāś cāruṇāḥ pītāḥ kṛṣṇāś caiva pṛthak pṛthak //
                   <span class="ref">ViP_2,4.30</span></p>
               
               
               <p id="ViP_2,4.31">
                  brāhmaṇāḥ kṣatriyā vaiśyāḥ śūdrāś caiva yajanti tam <br />
                  bhagavantaṃ samastasya viṣṇum ātmānam avyayam <br />
                  vāyubhūtaṃ makhaśreṣṭhair yajvino yajñasaṃsthitam //
                   <span class="ref">ViP_2,4.31</span></p>
               
               
               <p id="ViP_2,4.32">
                  devānām atra sāṃnidhyam atīva sumanorame <br />
                  śālmaliś ca mahāvṛkṣo nāma nirvṛtikārakaḥ //
                   <span class="ref">ViP_2,4.32</span></p>
               
               
               <p id="ViP_2,4.33">
                  eṣa dvīpaḥ samudreṇa surodena samāvṛtaḥ <br />
                  vistārāc chālmalasyaiva samena tu samantataḥ //
                   <span class="ref">ViP_2,4.33</span></p>
               
               
               <p id="ViP_2,4.34">
                  surodakaḥ parivṛtaḥ kuśadvīpena sarvataḥ <br />
                  śālmalasya tu vistārād dviguṇena samantataḥ //
                   <span class="ref">ViP_2,4.34</span></p>
               
               
               <p id="ViP_2,4.35">
                  jyotiṣmataḥ kuśadvīpe sapta putrān śṛṇuṣva tān //
                   <span class="ref">ViP_2,4.35</span></p>
               
               
               <p id="ViP_2,4.36">
                  udbhido veṇumāṃś caiva svairatho lambano dhṛtiḥ <br />
                  prabhākaro 'tha kapilas tannāmā varṣapaddhatiḥ //
                   <span class="ref">ViP_2,4.36</span></p>
               
               
               <p id="ViP_2,4.37">
                  tasyāṃ vasanti manujāḥ saha daiteyadānavaiḥ <br />
                  tathaiva devagandharvayakṣakiṃpuruṣādayaḥ //
                   <span class="ref">ViP_2,4.37</span></p>
               
               
               <p id="ViP_2,4.38">
                  varṇās tatrāpi catvāro nijānuṣṭhānatatparāḥ <br />
                  daminaḥ śuṣmiṇaḥ snehā mandehāś ca mahāmune //
                   <span class="ref">ViP_2,4.38</span></p>
               
               
               <p id="ViP_2,4.39">
                  brāhmaṇāḥ kṣatriyā vaiśyāḥ śūdrāś cānukramoditāḥ //
                   <span class="ref">ViP_2,4.39</span></p>
               
               
               <p id="ViP_2,4.40">
                  yathoktakarmakartṛtvāt svādhikārakṣayāya te <br />
                  tatra te tu kuśadvīpe brahmarūpaṃ janārdanam <br />
                  yajantaḥ kṣapayanty ugram adhikāraphalapradam //
                   <span class="ref">ViP_2,4.40</span></p>
               
               
               <p id="ViP_2,4.41">
                  vidrumo hemaśailaś ca dyutimān puṣpavāṃs tathā <br />
                  kuśeśayo hariś caiva saptamo mandarācalaḥ //
                   <span class="ref">ViP_2,4.41</span></p>
               
               
               <p id="ViP_2,4.42">
                  varṣācalās tu saptaite tatra dvīpe mahāmune <br />
                  nadyaś ca sapta tāsāṃ tu śṛṇu nāmāny anukramāt //
                   <span class="ref">ViP_2,4.42</span></p>
               
               
               <p id="ViP_2,4.43">
                  dhūtapāpā śivā caiva pavitrā saṃmatis tathā <br />
                  vidyud ambhā mahī cānyā sarvapāpaharās tv imāḥ //
                   <span class="ref">ViP_2,4.43</span></p>
               
               
               <p id="ViP_2,4.44">
                  anyāḥ sahasraśas tatra kṣudranadyas tathācalāḥ <br />
                  kuśadvīpe kuśastambaḥ saṃjñayā tasya tat smṛtam //
                   <span class="ref">ViP_2,4.44</span></p>
               
               
               <p id="ViP_2,4.45">
                  tatpramāṇena sa dvīpo ghṛtodena samāvṛtaḥ <br />
                  ghṛtodaś ca samudro vai krauñcadvīpena saṃvṛtaḥ //
                   <span class="ref">ViP_2,4.45</span></p>
               
               
               <p id="ViP_2,4.46">
                  krauñcadvīpo mahābhāga śrūyatāṃ cāparo mahān <br />
                  kuśadvīpasya vistārād dviguṇo yasya vistaraḥ //
                   <span class="ref">ViP_2,4.46</span></p>
               
               
               <p id="ViP_2,4.47">
                  krauñcadvīpe dyutimataḥ putrāḥ sapta mahātmanaḥ <br />
                  tannāmāni ca varṣāṇi teṣāṃ cakre mahīpatiḥ //
                   <span class="ref">ViP_2,4.47</span></p>
               
               
               <p id="ViP_2,4.48">
                  kuśalo manugaś coṣṇaḥ pīvaro 'thāndhakārakaḥ <br />
                  muniś ca dundubhiś caiva saptaite tatsutā mune //
                   <span class="ref">ViP_2,4.48</span></p>
               
               
               <p id="ViP_2,4.49">
                  tatrāpi devagandharvasevitāḥ sumanoramāḥ <br />
                  varṣācalā mahābuddhe teṣāṃ nāmāni me śṛṇu //
                   <span class="ref">ViP_2,4.49</span></p>
               
               
               <p id="ViP_2,4.50">
                  krauñcaś ca vāmanaś caiva tṛtīyaś cāndhakārakaḥ <br />
                  caturtho ratnaśailaś ca svāhinī hayasaṃnibhaḥ //
                   <span class="ref">ViP_2,4.50</span></p>
               
               
               <p id="ViP_2,4.51">
                  divāvṛt pañcamaś cātra tathānyaḥ puṇḍarīkavān <br />
                  dundubhiś ca mahāśailo dviguṇās te parasparam <br />
                  dvīpā dvīpeṣu ye śailā yathā dvīpāni te tathā //
                   <span class="ref">ViP_2,4.51</span></p>
               
               
               <p id="ViP_2,4.52">
                  varṣeṣv eteṣu ramyeṣu varṣaśailavareṣu ca <br />
                  nivasanti nirātaṅkāḥ saha devagaṇaiḥ prajāḥ //
                   <span class="ref">ViP_2,4.52</span></p>
               
               
               <p id="ViP_2,4.53">
                  puṣkarāḥ puṣkalā dhanyās tiṣyākhyāś ca mahāmune <br />
                  brāhmaṇāḥ kṣatriyā vaiśyāḥ śūdrāś cānukramoditāḥ //
                   <span class="ref">ViP_2,4.53</span></p>
               
               
               <p id="ViP_2,4.54">
                  te tatra nadyo maitreya yāḥ pibanti śṛṇuṣva tāḥ <br />
                  sapta pradhānāḥ śataśas tatrānyāḥ kṣudranimnagāḥ //
                   <span class="ref">ViP_2,4.54</span></p>
               
               
               <p id="ViP_2,4.55">
                  gaurī kumudvatī caiva saṃdhyā rātrir manojavā <br />
                  khyātiś ca puṇḍarīkā ca saptaitā varṣanimnagāḥ //
                   <span class="ref">ViP_2,4.55</span></p>
               
               
               <p id="ViP_2,4.56">
                  atrāpi varṇair bhagavān puṣkarādyair janārdanaḥ <br />
                  yāgai rudrasvarūpastha ijyate yajñasaṃnidhau //
                   <span class="ref">ViP_2,4.56</span></p>
               
               
               <p id="ViP_2,4.57">
                  krauñcadvīpaḥ samudreṇa dadhimaṇḍodakena tu <br />
                  āvṛtaḥ sarvataḥ krauñcadvīpatulyena mānataḥ //
                   <span class="ref">ViP_2,4.57</span></p>
               
               
               <p id="ViP_2,4.58">
                  dadhimaṇḍodakaś cāpi śākadvīpena saṃvṛtaḥ <br />
                  krauñcadvīpasya vistārād dviguṇena mahāmune //
                   <span class="ref">ViP_2,4.58</span></p>
               
               
               <p id="ViP_2,4.59">
                  śākadvīpeśvarasyāpi bhavyasya sumahātmanaḥ <br />
                  saptaiva tanayās teṣāṃ dadau varṣāṇi sapta saḥ //
                   <span class="ref">ViP_2,4.59</span></p>
               
               
               <p id="ViP_2,4.60">
                  jaladaś ca kumāraś ca sukumāro maṇīcakaḥ <br />
                  kusumodaḥ sumodākiḥ saptamaś ca mahādrumaḥ //
                   <span class="ref">ViP_2,4.60</span></p>
               
               
               <p id="ViP_2,4.61">
                  tatsaṃjñāny eva tatrāpi sapta varṣāṇy anukramāt <br />
                  tatrāpi parvatāḥ sapta varṣavicchedakāriṇaḥ //
                   <span class="ref">ViP_2,4.61</span></p>
               
               
               <p id="ViP_2,4.62">
                  pūrvas tatrodayagirir jaladhāras tathāparaḥ <br />
                  tathā raivatakaḥ śyāmas tathaivāmbhogirir dvija <br />
                  āmbikeyas tathā ramyaḥ kesarī parvatottamaḥ //
                   <span class="ref">ViP_2,4.62</span></p>
               
               <span class="note">D6 ins.:</span>
               
               
               <p id="ViP_2,4.62*4">
                  nivasanti mahātmāno nirātaṅkā nirāmayāḥ //
                   <span class="ref">ViP_2,4.62*4</span></p>
               
               
               <p id="ViP_2,4.63">
                  śākas tatra mahāvṛkṣaḥ siddhagandharvasevitaḥ <br />
                  yatpatravātasaṃsparśād āhlādo jāyate paraḥ //
                   <span class="ref">ViP_2,4.63</span></p>
               
               
               <p id="ViP_2,4.64">
                  tatra puṇyā janapadāś cāturvarṇyasamanvitāḥ <br />
                  nadyaś cātra mahāpuṇyāḥ sarvapāpabhayāpahāḥ //
                   <span class="ref">ViP_2,4.64</span></p>
               
               
               <p id="ViP_2,4.65">
                  sukumārī kumārī ca nalinī veṇukā ca yā <br />
                  ikṣuś ca dhenukā caiva gabhastī saptamī tathā //
                   <span class="ref">ViP_2,4.65</span></p>
               
               
               <p id="ViP_2,4.66">
                  anyās tv ayutaśas tatra kṣudranadyo mahāmune <br />
                  mahīdharās tathā santi śataśo 'tha sahasraśaḥ //
                   <span class="ref">ViP_2,4.66</span></p>
               
               
               <p id="ViP_2,4.67">
                  tāḥ pibanti mudā yuktā jaladādiṣu ye sthitāḥ <br />
                  varṣeṣu te janapadāḥ svargād abhyetya medinīm //
                   <span class="ref">ViP_2,4.67</span></p>
               
               
               <p id="ViP_2,4.68">
                  dharmahānir na teṣv asti na saṃgharṣaḥ parasparam <br />
                  maryādāvyutkramo vāpi teṣu deśeṣu saptasu //
                   <span class="ref">ViP_2,4.68</span></p>
               
               
               <p id="ViP_2,4.69">
                  magāś ca māgadhāś caiva mānasā mandagās tathā <br />
                  magā brāhmaṇabhūyiṣṭhā māgadhāḥ kṣatriyās tu te <br />
                  vaiśyās tu mānasās teṣāṃ śūdrās teṣāṃ tu mandagāḥ //
                   <span class="ref">ViP_2,4.69</span></p>
               
               
               <p id="ViP_2,4.70">
                  śākadvīpe tu tair viṣṇuḥ sūryarūpadharo mune <br />
                  yathoktair ijyate samyak karmabhir niyatātmabhiḥ //
                   <span class="ref">ViP_2,4.70</span></p>
               
               
               <p id="ViP_2,4.71">
                  śākadvīpas tu maitreya kṣīrodena samantataḥ <br />
                  śākadvīpapramāṇena valayeneva veṣṭitaḥ //
                   <span class="ref">ViP_2,4.71</span></p>
               
               
               <p id="ViP_2,4.72">
                  kṣīrābdhiḥ sarvato brahman puṣkarākhyena veṣṭitaḥ <br />
                  dvīpena śākadvīpāt tu dviguṇena samantataḥ //
                   <span class="ref">ViP_2,4.72</span></p>
               
               <span class="note">D1 ins.:</span>
               
               
               <p id="ViP_2,4.72*5">
                  puṣkareṇāvṛto brahman kṣīrodusāpi sarvataḥ //
                   <span class="ref">ViP_2,4.72*5</span></p>
               
               
               <p id="ViP_2,4.73">
                  puṣkare savanasyāpi mahāvīro 'bhavat sutaḥ <br />
                  dhātakiś ca tayos tatra dve varṣe nāmacihnite <br />
                  mahāvīraṃ tathaivānyad dhātakīkhaṇḍasaṃjñitam //
                   <span class="ref">ViP_2,4.73</span></p>
               
               
               <p id="ViP_2,4.74">
                  ekaś cātra mahābhāga prakhyāto varṣaparvataḥ <br />
                  mānasottarasaṃjño vai madhyato valayākṛtiḥ //
                   <span class="ref">ViP_2,4.74</span></p>
               
               
               <p id="ViP_2,4.75">
                  yojanānāṃ sahasrāṇi ūrdhvaṃ pañcāśad ucchritaḥ <br />
                  tāvad eva ca vistīrṇaḥ sarvataḥ parimaṇḍalaḥ //
                   <span class="ref">ViP_2,4.75</span></p>
               
               
               <p id="ViP_2,4.76">
                  puṣkaradvīpavalayaṃ madhyena vibhajann iva <br />
                  sthito 'sau tena vicchinnaṃ jātaṃ varṣadvayaṃ mune //
                   <span class="ref">ViP_2,4.76</span></p>
               
               
               <p id="ViP_2,4.77">
                  valayākāram ekaikaṃ tayor varṣaṃ tathā giriḥ //
                   <span class="ref">ViP_2,4.77</span></p>
               
               
               <p id="ViP_2,4.78">
                  daśa varṣasahasrāṇi tatra jīvanti mānavāḥ <br />
                  nirāmayā viśokāś ca rāgadveṣavivarjitāḥ //
                   <span class="ref">ViP_2,4.78</span></p>
               
               
               <p id="ViP_2,4.79">
                  adhamottamau na teṣv āstāṃ na vadhyavadhakau dvija <br />
                  nerṣyāsūyā bhayaṃ roṣo doṣo lobhādiko na ca //
                   <span class="ref">ViP_2,4.79</span></p>
               
               
               <p id="ViP_2,4.80">
                  mahāvīraṃ bahir varṣaṃ dhātakīkhaṇḍam antataḥ <br />
                  mānasottaraśailasya devadaityādisevitam //
                   <span class="ref">ViP_2,4.80</span></p>
               
               
               <p id="ViP_2,4.81">
                  satyānṛte na tatrāstāṃ dvīpe puṣkarasaṃjñite <br />
                  na tatra nadyaḥ śailā vā dvīpe varṣadvayānvite //
                   <span class="ref">ViP_2,4.81</span></p>
               
               
               <p id="ViP_2,4.82">
                  tulyaveṣās tu manujā devais tatraikarūpiṇaḥ //
                   <span class="ref">ViP_2,4.82</span></p>
               
               
               <p id="ViP_2,4.83">
                  varṇāśramācārahīnaṃ dharmācaraṇavarjitam <br />
                  trayīvārtādaṇḍanītiśuśrūṣārahitaṃ ca yat //
                   <span class="ref">ViP_2,4.83</span></p>
               
               
               <p id="ViP_2,4.84">
                  varṣadvayaṃ tu maitreya bhaumaḥ svargo 'yam uttamaḥ <br />
                  sarvasya sukhadaḥ kālo jarārogādivarjitaḥ <br />
                  puṣkare dhātakīṣaṇḍe mahāvīre ca vai mune //
                   <span class="ref">ViP_2,4.84</span></p>
               
               
               <p id="ViP_2,4.85">
                  nyagrodhaḥ puṣkaradvīpe brahmaṇaḥ sthānam uttamam <br />
                  tasmin nivasati brahmā pūjyamānaḥ surāsuraiḥ //
                   <span class="ref">ViP_2,4.85</span></p>
               
               
               <p id="ViP_2,4.86">
                  svādūdakenodadhinā puṣkaraḥ pariveṣṭitaḥ <br />
                  samena puṣkarasyaiva vistārān maṇḍalāt tathā //
                   <span class="ref">ViP_2,4.86</span></p>
               
               
               <p id="ViP_2,4.87">
                  evaṃ dvīpāḥ samudrais tu sapta saptabhir āvṛtāḥ <br />
                  dvīpaś caiva samudraś ca samānau dviguṇau parau //
                   <span class="ref">ViP_2,4.87</span></p>
               
               
               <p id="ViP_2,4.88">
                  payāṃsi sarvadā sarvasamudreṣu samāni vai <br />
                  nyūnātiriktatā teṣāṃ kadācin naiva jāyate //
                   <span class="ref">ViP_2,4.88</span></p>
               
               
               <p id="ViP_2,4.89">
                  sthālīstham agnisaṃyogād udreki salilaṃ yathā <br />
                  tathenduvṛddhau salilam ambhodhau munisattama //
                   <span class="ref">ViP_2,4.89</span></p>
               
               
               <p id="ViP_2,4.90">
                  anyūnānatiriktāś ca vardhanty āpo hrasanti ca <br />
                  udayāstamayeṣv indoḥ pakṣayoḥ śuklakṛṣṇayoḥ //
                   <span class="ref">ViP_2,4.90</span></p>
               
               
               <p id="ViP_2,4.91">
                  daśottarāṇi pañcaiva aṅgulānāṃ śatāni vai <br />
                  apāṃ vṛddhikṣayau dṛṣṭau sāmudrīṇāṃ mahāmune //
                   <span class="ref">ViP_2,4.91</span></p>
               
               
               <p id="ViP_2,4.92">
                  bhojanaṃ puṣkaradvīpe tatra svayam upasthitam <br />
                  ṣaḍrasaṃ bhuñjate vipra prajāḥ sarvāḥ sadaiva hi //
                   <span class="ref">ViP_2,4.92</span></p>
               
               
               <p id="ViP_2,4.93">
                  svādūdakasya purato dṛśyate 'lokasaṃsthitiḥ <br />
                  dviguṇā kāñcanī bhūmiḥ sarvajantuvivarjitā //
                   <span class="ref">ViP_2,4.93</span></p>
               
               
               <p id="ViP_2,4.94">
                  lokālokas tataḥ śailo yojanāyutavistṛtaḥ <br />
                  ucchrāyeṇāpi tāvanti sahasrāṇy acalo hi saḥ //
                   <span class="ref">ViP_2,4.94</span></p>
               
               
               <p id="ViP_2,4.95">
                  tatas tamaḥ samāvṛtya taṃ śailaṃ sarvataḥ sthitam <br />
                  tamaś cāṇḍakaṭāhena samantāt pariveṣṭitam //
                   <span class="ref">ViP_2,4.95</span></p>
               
               <span class="note">D7 ins.:</span>
               
               
               <p id="ViP_2,4.95*6:1">
                  kvacit kvacit purāṇeṣu virodho yadi lakṣyate //
                   <span class="ref">ViP_2,4.95*6:1</span></p>
               
               
               <p id="ViP_2,4.95*6:2">
                  kalpabhedādibhis tatra vyavasthā sadbhir iṣyate //
                   <span class="ref">ViP_2,4.95*6:2</span></p>
               
               
               <p id="ViP_2,4.96">
                  pañcāśatkoṭivistārā seyam urvī mahāmune <br />
                  sahaivāṇḍakaṭāhena sadvīpābdhimahīdharā //
                   <span class="ref">ViP_2,4.96</span></p>
               
               
               <p id="ViP_2,4.97">
                  seyaṃ dhātrī vidhātrī ca sarvabhūtaguṇādhikā <br />
                  ādhārabhūtā sarveṣāṃ maitreya jagatām iti //
                   <span class="ref">ViP_2,4.97</span></p>
               
               
               <p>[[iti śrīviṣṇupurāṇe dvitīye 'ṃśe caturtho 'dhyāyaḥ ]]</p>
               
               </div>
            
            <div id="d1e33953">
               parāśara uvāca:
               
               <p id="ViP_2,5.1">
                  vistāra eṣa kathitaḥ pṛthivyā bhavato mayā <br />
                  saptatis tu sahasrāṇi dvijocchrāyo 'pi kathyate //
                   <span class="ref">ViP_2,5.1</span></p>
               
               <span class="note">Ś2,D7 ins., G2 ins. after 1ab:</span>
               
               
               <p id="ViP_2,5.1*7:1">
                  saptabhūmikavistāraḥ prāsādavad adhobhuvaḥ //
                   <span class="ref">ViP_2,5.1*7:1</span></p>
               
               
               <p id="ViP_2,5.1*7:2">
                  saptapātālavyaktis tu varṇyate 'nantamastake //
                   <span class="ref">ViP_2,5.1*7:2</span></p>
               
               
               <p id="ViP_2,5.2">
                  daśasāhasram ekaikaṃ pātālaṃ munisattama <br />
                  atalaṃ vitalaṃ caiva nitalaṃ ca gabhastimat <br />
                  mahākhyaṃ sutalaṃ cāgryaṃ pātālaṃ cāpi saptamam //
                   <span class="ref">ViP_2,5.2</span></p>
               
               
               <p id="ViP_2,5.3">
                  śuklakṛṣṇāruṇāḥ pītāḥ śarkarāḥ śailakāñcanāḥ <br />
                  bhūmayo yatra maitreya varaprāsādaśobhitāḥ //
                   <span class="ref">ViP_2,5.3</span></p>
               
               
               <p id="ViP_2,5.4">
                  teṣu dānavadaiteyajātayaḥ śatasaṃghaśaḥ <br />
                  nivasanti mahānāgajātayaś ca mahāmune //
                   <span class="ref">ViP_2,5.4</span></p>
               
               
               <p id="ViP_2,5.5">
                  svarlokād api ramyāṇi pātālānīti nāradaḥ <br />
                  prāha svargasadāṃ madhye pātālābhyāgato divi //
                   <span class="ref">ViP_2,5.5</span></p>
               
               
               <p id="ViP_2,5.6">
                  āhlādakāriṇaḥ śubhrā maṇayo yatra suprabhāḥ <br />
                  nāgābharaṇabhūṣāsu pātālaṃ kena tatsamam //
                   <span class="ref">ViP_2,5.6</span></p>
               
               
               <p id="ViP_2,5.7">
                  daityadānavakanyābhir itaś cetaś ca śobhite <br />
                  pātāle kasya na prītir vimuktasyāpi jāyate //
                   <span class="ref">ViP_2,5.7</span></p>
               
               
               <p id="ViP_2,5.8">
                  divārkaraśmayo yatra prabhāṃ tanvanti nātapam <br />
                  śaśinaś ca na śītāya niśi dyotāya kevalam //
                   <span class="ref">ViP_2,5.8</span></p>
               
               
               <p id="ViP_2,5.9">
                  bhakṣyabhojyamahāpānamuditair atibhogibhiḥ <br />
                  yatra na jñāyate kālo gato 'pi danujādibhiḥ //
                   <span class="ref">ViP_2,5.9</span></p>
               
               
               <p id="ViP_2,5.10">
                  vanāni nadyo ramyāṇi sarāṃsi kamalākarāḥ <br />
                  puṃskokilābhilāpāś ca manojñāny ambarāṇi ca //
                   <span class="ref">ViP_2,5.10</span></p>
               
               
               <p id="ViP_2,5.11">
                  bhūṣaṇāny atiśubhrāṇi gandhāḍhyaṃ cānulepanam <br />
                  vīṇāveṇumṛdaṅgānāṃ svanās tūryāṇi ca dvija //
                   <span class="ref">ViP_2,5.11</span></p>
               
               
               <p id="ViP_2,5.12">
                  etāny anyāni codārabhāgyabhogyāni dānavaiḥ <br />
                  daityoragaiś ca bhujyante pātālāntaragocaraiḥ //
                   <span class="ref">ViP_2,5.12</span></p>
               
               
               <p id="ViP_2,5.13">
                  pātālānām adhaś cāste viṣṇor yā tāmasī tanuḥ <br />
                  śeṣākhyā yadguṇān vaktuṃ na śaktā daityadānavāḥ //
                   <span class="ref">ViP_2,5.13</span></p>
               
               
               <p id="ViP_2,5.14">
                  yo 'nantaḥ paṭhyate siddhair devadevarṣipūjitaḥ <br />
                  sahasraśirasā vyaktasvastikāmalabhūṣaṇaḥ //
                   <span class="ref">ViP_2,5.14</span></p>
               
               
               <p id="ViP_2,5.15">
                  phaṇāmaṇisahasreṇa yaḥ sa vidyotayan diśaḥ <br />
                  sarvān karoti nirvīryān hitāya jagato 'surān //
                   <span class="ref">ViP_2,5.15</span></p>
               
               
               <p id="ViP_2,5.16">
                  madāghūrṇitanetro 'sau yaḥ sadaivaikakuṇḍalaḥ <br />
                  kirīṭī sragdharo bhāti sāgniḥ śveta ivācalaḥ //
                   <span class="ref">ViP_2,5.16</span></p>
               
               
               <p id="ViP_2,5.17">
                  nīlavāsā madotsiktaḥ śvetahāropaśobhitaḥ <br />
                  sābhragaṅgāprapāto 'sau kailāsādrir ivonnataḥ //
                   <span class="ref">ViP_2,5.17</span></p>
               
               
               <p id="ViP_2,5.18">
                  lāṅgalāsaktahastāgro bibhran musalam uttamam <br />
                  upāsyate svayaṃ kāntyā yo vāruṇyā ca mūrtayā //
                   <span class="ref">ViP_2,5.18</span></p>
               
               
               <p id="ViP_2,5.19">
                  kalpānte yasya vaktrebhyo viṣānalaśikhojjvalaḥ <br />
                  saṃkarṣaṇātmako rudro niṣkramyātti jagattrayam //
                   <span class="ref">ViP_2,5.19</span></p>
               
               
               <p id="ViP_2,5.20">
                  sa bibhrac chekharībhūtam aśeṣaṃ kṣitimaṇḍalam <br />
                  āste pātālamūlasthaḥ śeṣo 'śeṣasurārcitaḥ //
                   <span class="ref">ViP_2,5.20</span></p>
               
               
               <p id="ViP_2,5.21">
                  tasya vīryaṃ prabhāvaś ca svarūpaṃ rūpam eva ca <br />
                  na hi varṇayituṃ śakyaṃ jñātuṃ vā tridaśair api //
                   <span class="ref">ViP_2,5.21</span></p>
               
               
               <p id="ViP_2,5.22">
                  yasyaiṣā sakalā pṛthvī phaṇāmaṇiśikhāruṇā <br />
                  āste kusumamāleva kas tadvīryaṃ vadiṣyati //
                   <span class="ref">ViP_2,5.22</span></p>
               
               
               <p id="ViP_2,5.23">
                  yadā vijṛmbhate 'nanto madāghūrṇitalocanaḥ <br />
                  tadā calati bhūr eṣā sādritoyā sakānanā //
                   <span class="ref">ViP_2,5.23</span></p>
               
               
               <p id="ViP_2,5.24">
                  gandharvāpsarasaḥ siddhāḥ kiṃnaroragacāraṇāḥ <br />
                  nāntaṃ guṇānāṃ gacchanti tenānanto 'yam avyayaḥ //
                   <span class="ref">ViP_2,5.24</span></p>
               
               
               <p id="ViP_2,5.25">
                  yasya nāgavadhūhastair lepitaṃ haricandanam <br />
                  muhuḥ śvāsānilāpāstaṃ yāti dikṣūdavāsatām //
                   <span class="ref">ViP_2,5.25</span></p>
               
               
               <p id="ViP_2,5.26">
                  yam ārādhya purāṇarṣir gargo jyotīṃṣi tattvataḥ <br />
                  jñātavān sakalaṃ caiva nimittapaṭhitaṃ phalam //
                   <span class="ref">ViP_2,5.26</span></p>
               
               
               <p id="ViP_2,5.27">
                  teneyaṃ nāgavaryeṇa śirasā vidhṛtā mahī <br />
                  bibharti mālāṃ lokānāṃ sadevāsuramānuṣām //
                   <span class="ref">ViP_2,5.27</span></p>
               
               
               <p>[[iti śrīviṣṇupurāṇe dvitīye 'ṃśe pañcamo 'dhyāyaḥ ]]</p>
               
               </div>
            
            <div id="d1e34506">
               parāśara uvāca:
               
               <p id="ViP_2,6.1">
                  tataś ca narakān vipra bhuvo 'dhaḥ salilasya ca <br />
                  pāpino yeṣu pātyante tāñ chṛṇuṣva mahāmune //
                   <span class="ref">ViP_2,6.1</span></p>
               
               
               <p id="ViP_2,6.2">
                  rauravaḥ sūkaro rodhas tālo viśasanas tathā <br />
                  mahājvālas taptakumbho lavaṇo 'tha vilohitaḥ //
                   <span class="ref">ViP_2,6.2</span></p>
               
               
               <p id="ViP_2,6.3">
                  rudhirāmbho vaitaraṇī kṛmiśaḥ kṛmibhojanaḥ <br />
                  asipatravanaṃ kṛṣṇo lālābhakṣaś ca dāruṇaḥ //
                   <span class="ref">ViP_2,6.3</span></p>
               
               
               <p id="ViP_2,6.4">
                  tathā pūyavahaḥ pāpo vahnijvālo hy adhaḥśirāḥ <br />
                  saṃdaṃśaḥ kṛṣṇasūtraś ca tamaś cāvīcir eva ca //
                   <span class="ref">ViP_2,6.4</span></p>
               
               
               <p id="ViP_2,6.5">
                  śvabhojano 'thāpratiṣṭho avīciś ca tathāparaḥ <br />
                  ity evamādayaś cānye narakā bhṛśadāruṇāḥ //
                   <span class="ref">ViP_2,6.5</span></p>
               
               
               <p id="ViP_2,6.6">
                  yamasya viṣaye ghorāḥ śastrāgnibhayadāyinaḥ <br />
                  patanti yeṣu puruṣāḥ pāpakarmaratās tu ye //
                   <span class="ref">ViP_2,6.6</span></p>
               
               
               <p id="ViP_2,6.7">
                  kūṭasākṣī tathāsamyak pakṣapātena yo vadet <br />
                  yaś cānyad anṛtaṃ vakti sa naro yāti rauravam //
                   <span class="ref">ViP_2,6.7</span></p>
               
               
               <p id="ViP_2,6.8">
                  bhrūṇahā guruhantā ca goghnaś ca munisattama <br />
                  yānti te narakaṃ rodhaṃ yaś cocchvāsanirodhakaḥ //
                   <span class="ref">ViP_2,6.8</span></p>
               
               
               <p id="ViP_2,6.9">
                  surāpo brahmahā hartā suvarṇasya ca sūkare <br />
                  prayāti narake yaś ca taiḥ saṃsargam upaiti vai //
                   <span class="ref">ViP_2,6.9</span></p>
               
               
               <p id="ViP_2,6.10">
                  rājanyavaiśyahā tāle tathaiva gurutalpagaḥ <br />
                  taptakumbhe svasāgāmī hanti rājabhaṭāṃś ca yaḥ //
                   <span class="ref">ViP_2,6.10</span></p>
               
               
               <p id="ViP_2,6.11">
                  sādhvīvikrayakṛd bandhapālaḥ kesarivikrayī <br />
                  taptalohe patanty ete yaś ca bhaktaṃ parityajet //
                   <span class="ref">ViP_2,6.11</span></p>
               
               
               <p id="ViP_2,6.12">
                  snuṣāṃ sutāṃ cāpi gatvā mahājvāle nipātyate <br />
                  avamantā gurūṇāṃ yo yaś cākroṣṭā narādhamaḥ //
                   <span class="ref">ViP_2,6.12</span></p>
               
               
               <p id="ViP_2,6.13">
                  vedadūṣayitā yaś ca vedavikrayakaś ca yaḥ <br />
                  agamyagāmī yaś ca syāt te yānti lavaṇaṃ dvija //
                   <span class="ref">ViP_2,6.13</span></p>
               
               
               <p id="ViP_2,6.14">
                  cauro vimohe patati maryādādūṣakas tathā //
                   <span class="ref">ViP_2,6.14</span></p>
               
               
               <p id="ViP_2,6.15">
                  devadvijapitṛdveṣṭā ratnadūṣayitā ca yaḥ <br />
                  sa yāti kṛmibhakṣe vai kṛmiśe ca duriṣṭakṛt //
                   <span class="ref">ViP_2,6.15</span></p>
               
               
               <p id="ViP_2,6.16">
                  pitṛdevātithīn yas tu paryaśnāti narādhamaḥ <br />
                  lālābhakṣe sa yāty ugre śarakartā ca vedhake //
                   <span class="ref">ViP_2,6.16</span></p>
               
               
               <p id="ViP_2,6.17">
                  karoti karṇino yaś ca yaś ca khaḍgādikṛn naraḥ <br />
                  prayānty ete viśasane narake bhṛśadāruṇe //
                   <span class="ref">ViP_2,6.17</span></p>
               
               
               <p id="ViP_2,6.18">
                  asatpratigrahītā tu narake yāty adhomukhe <br />
                  ayājyayājakas tatra tathā nakṣatrasūcakaḥ //
                   <span class="ref">ViP_2,6.18</span></p>
               
               
               <p id="ViP_2,6.19">
                  vegī pūyavahaṃ caiko yāti miṣṭānnabhuṅ naraḥ //
                   <span class="ref">ViP_2,6.19</span></p>
               
               
               <p id="ViP_2,6.20">
                  lākṣāmāṃsarasānāṃ ca tilānāṃ lavaṇasya ca <br />
                  vikretā brāhmaṇo yāti tam eva narakaṃ dvija //
                   <span class="ref">ViP_2,6.20</span></p>
               
               
               <p id="ViP_2,6.21">
                  mārjārakukkuṭacchāgaśvavarāhavihaṃgamān <br />
                  poṣayan narakaṃ yāti tam eva dvijasattama //
                   <span class="ref">ViP_2,6.21</span></p>
               
               <span class="note">M0 ins.:</span>
               
               
               <p id="ViP_2,6.21*8">
                  apūpavikrayāc caiva tathā pustakavikrayāḥ //
                   <span class="ref">ViP_2,6.21*8</span></p>
               
               
               <p id="ViP_2,6.22">
                  raṅgopajīvī kaivartaḥ kuṇḍāśī garadas tathā <br />
                  sūcī māhiṣikaś caiva parvagāmī ca yo dvijaḥ //
                   <span class="ref">ViP_2,6.22</span></p>
               
               
               <p id="ViP_2,6.23">
                  agāradāhī mitraghnaḥ śākunir grāmayājakaḥ <br />
                  rudhirāndhe patanty ete somaṃ vikrīṇate ca ye //
                   <span class="ref">ViP_2,6.23</span></p>
               
               
               <p id="ViP_2,6.24">
                  madhuhā grāmahantā ca yāti vaitaraṇīṃ naraḥ //
                   <span class="ref">ViP_2,6.24</span></p>
               
               
               <p id="ViP_2,6.25">
                  dhanayauvanamattās tu maryādābhedino hi ye <br />
                  te kṛṣṇe yānty aśaucāś ca kuhakājīvinaś ca ye //
                   <span class="ref">ViP_2,6.25</span></p>
               
               
               <p id="ViP_2,6.26">
                  asipatravanaṃ yāti vanacchedī vṛthaiva yaḥ <br />
                  aurabhriko mṛgavyādho vahnijvāle patanti vai //
                   <span class="ref">ViP_2,6.26</span></p>
               
               
               <p id="ViP_2,6.27">
                  yānty ete dvija tatraiva yaś cāpākeṣu vahnidaḥ //
                   <span class="ref">ViP_2,6.27</span></p>
               
               
               <p id="ViP_2,6.28">
                  vrateṣu lopako yaś ca svāśramād vicyutaś ca yaḥ <br />
                  saṃdaṃśayātanāmadhye patatas tāv ubhāv api //
                   <span class="ref">ViP_2,6.28</span></p>
               
               
               <p id="ViP_2,6.29">
                  divā svapneṣu skandante ye narā brahmacāriṇaḥ <br />
                  putrair adhyāpitā ye ca te patanti śvabhojane //
                   <span class="ref">ViP_2,6.29</span></p>
               
               
               <p id="ViP_2,6.30">
                  ete cānye ca narakāḥ śataśo 'tha sahasraśaḥ <br />
                  yeṣu duṣkṛtakarmāṇaḥ pacyante yātanāgatāḥ //
                   <span class="ref">ViP_2,6.30</span></p>
               
               
               <p id="ViP_2,6.31">
                  tathaiva pāpāny etāni tathānyāni sahasraśaḥ <br />
                  bhujyante yāni puruṣair narakāntaragocaraiḥ //
                   <span class="ref">ViP_2,6.31</span></p>
               
               
               <p id="ViP_2,6.32">
                  varṇāśramaviruddhaṃ ca karma kurvanti ye narāḥ <br />
                  karmaṇā manasā vācā nirayeṣu patanti te //
                   <span class="ref">ViP_2,6.32</span></p>
               
               
               <p id="ViP_2,6.33">
                  adhaḥśirobhir dṛśyante nārakair divi devatāḥ <br />
                  devāś cādhomukhān sarvān adhaḥ paśyanti nārakān //
                   <span class="ref">ViP_2,6.33</span></p>
               
               
               <p id="ViP_2,6.34">
                  sthāvarāḥ kṛmayo 'bjāś ca pakṣiṇaḥ paśavo narāḥ <br />
                  dhārmikās tridaśās tadvan mokṣiṇaś ca yathākramam //
                   <span class="ref">ViP_2,6.34</span></p>
               
               
               <p id="ViP_2,6.35">
                  sahasrabhāgaprathamā dvitīyānukramās tathā <br />
                  sarve hy ete mahābhāga yāvan muktisamāśrayāḥ //
                   <span class="ref">ViP_2,6.35</span></p>
               
               
               <p id="ViP_2,6.36">
                  yāvanto jantavaḥ svarge tāvanto narakaukasaḥ <br />
                  pāpakṛd yāti narakaṃ prāyaścittaparāṅmukhaḥ //
                   <span class="ref">ViP_2,6.36</span></p>
               
               
               <p id="ViP_2,6.37">
                  pāpānām anurūpāṇi prāyaścittāni yad yathā <br />
                  tathā tathaiva saṃsmṛtya proktāni paramarṣibhiḥ //
                   <span class="ref">ViP_2,6.37</span></p>
               
               
               <p id="ViP_2,6.38">
                  pāpe gurūṇi guruṇi svalpāny alpe ca tadvidaḥ <br />
                  prāyaścittāni maitreya jaguḥ svāyaṃbhuvādayaḥ //
                   <span class="ref">ViP_2,6.38</span></p>
               
               
               <p id="ViP_2,6.39">
                  prāyaścittāny aśeṣāṇi tapaḥkarmātmakāni vai <br />
                  yāni teṣām aśeṣāṇāṃ kṛṣṇānusmaraṇaṃ param //
                   <span class="ref">ViP_2,6.39</span></p>
               
               
               <p id="ViP_2,6.40">
                  kṛte pāpe 'nutāpo vai yasya puṃsaḥ prajāyate <br />
                  prāyaścittaṃ tu tasyaikaṃ harisaṃsmaraṇaṃ param //
                   <span class="ref">ViP_2,6.40</span></p>
               
               
               <p id="ViP_2,6.41">
                  prātar niśi tathā saṃdhyāmadhyāhnādiṣu saṃsmaran <br />
                  nārāyaṇam avāpnoti sadyaḥ pāpakṣayaṃ naraḥ //
                   <span class="ref">ViP_2,6.41</span></p>
               
               
               <p id="ViP_2,6.42">
                  viṣṇusaṃsmaraṇāt kṣīṇasamastakleśasaṃcayaḥ <br />
                  muktiṃ prayāti svargāptis tasya vighno 'numīyate //
                   <span class="ref">ViP_2,6.42</span></p>
               
               
               <p id="ViP_2,6.43">
                  vāsudeve mano yasya japahomārcanādiṣu <br />
                  tasyāntarāyo maitreya devendratvādikaṃ phalam //
                   <span class="ref">ViP_2,6.43</span></p>
               
               
               <p id="ViP_2,6.44">
                  kva nākapṛṣṭhagamanaṃ punarāvṛttilakṣaṇam <br />
                  kva japo vāsudeveti muktibījam anuttamam //
                   <span class="ref">ViP_2,6.44</span></p>
               
               
               <p id="ViP_2,6.45">
                  tasmād aharniśaṃ viṣṇuṃ saṃsmaran puruṣo mune <br />
                  na yāti narakaṃ śuddhaḥ saṃkṣīṇākhilapātakaḥ //
                   <span class="ref">ViP_2,6.45</span></p>
               
               
               <p id="ViP_2,6.46">
                  manaḥprītikaraḥ svargo narakas tadviparyayaḥ <br />
                  narakasvargasaṃjñe vai pāpapuṇye dvijottama //
                   <span class="ref">ViP_2,6.46</span></p>
               
               
               <p id="ViP_2,6.47">
                  vastv ekam eva duḥkhāya sukhāyerṣyodbhavāya ca <br />
                  kopāya ca yatas tasmād vastu vastvātmakaṃ kutaḥ //
                   <span class="ref">ViP_2,6.47</span></p>
               
               
               <p id="ViP_2,6.48">
                  tad eva prītaye bhūtvā punar duḥkhāya jāyate <br />
                  tad eva kopāya yataḥ prasādāya ca jāyate //
                   <span class="ref">ViP_2,6.48</span></p>
               
               
               <p id="ViP_2,6.49">
                  tasmād duḥkhātmakaṃ nāsti na ca kiṃcit sukhātmakam <br />
                  manasaḥ pariṇāmo 'yaṃ sukhaduḥkhādilakṣaṇaḥ //
                   <span class="ref">ViP_2,6.49</span></p>
               
               
               <p id="ViP_2,6.50">
                  jñānam eva paraṃ brahma jñānaṃ bandhāya ceṣyate <br />
                  jñānātmakam idaṃ viśvaṃ na jñānād vidyate param //
                   <span class="ref">ViP_2,6.50</span></p>
               
               
               <p id="ViP_2,6.51">
                  vidyāvidyeti maitreya jñānam evopadhāraya //
                   <span class="ref">ViP_2,6.51</span></p>
               
               
               <p id="ViP_2,6.52">
                  evam etan mayākhyātaṃ bhavato maṇḍalaṃ bhuvaḥ <br />
                  pātālāni ca sarvāṇi tathaiva narakā dvija //
                   <span class="ref">ViP_2,6.52</span></p>
               
               
               <p id="ViP_2,6.53">
                  samudrāḥ parvatāś caiva dvīpā varṣāṇi nimnagāḥ <br />
                  saṃkṣepāt sarvam ākhyātaṃ kiṃ bhūyaḥ śrotum icchasi //
                   <span class="ref">ViP_2,6.53</span></p>
               
               
               <p>[[iti śrīviṣṇupurāṇe dvitīye 'ṃśe ṣaṣṭho 'dhyāyaḥ ]]</p>
               
               </div>
            
            <div id="d1e35498">
               maitreya uvāca:
               
               <p id="ViP_2,7.1">
                  kathitaṃ bhavatā brahman mamaitad akhilaṃ tvayā <br />
                  bhuvarlokādikāṃl lokāñ śrotum icchāmy ahaṃ mune //
                   <span class="ref">ViP_2,7.1</span></p>
               
               
               <p id="ViP_2,7.2">
                  tathaiva grahasaṃsthānaṃ pramāṇāni yathātatham <br />
                  samācakṣva mahābhāga mahyaṃ tvaṃ paripṛcchate //
                   <span class="ref">ViP_2,7.2</span></p>
               
               parāśara uvāca:
               
               <p id="ViP_2,7.3">
                  ravicandramasor yāvan mayūkhair avabhāsyate <br />
                  sasamudrasaricchailā tāvatī pṛthivī smṛtā //
                   <span class="ref">ViP_2,7.3</span></p>
               
               
               <p id="ViP_2,7.4">
                  yāvatpramāṇā pṛthivī vistāraparimaṇḍalāt <br />
                  nabhas tāvatpramāṇaṃ vai vyāsamaṇḍalato dvija //
                   <span class="ref">ViP_2,7.4</span></p>
               
               
               <p id="ViP_2,7.5">
                  bhūmer yojanalakṣe tu sauraṃ maitreya maṇḍalam <br />
                  lakṣe divākarasyāpi maṇḍalaṃ śaśinaḥ sthitam //
                   <span class="ref">ViP_2,7.5</span></p>
               
               
               <p id="ViP_2,7.6">
                  pūrṇe śatasahasre tu yojanānāṃ niśākarāt <br />
                  nakṣatramaṇḍalaṃ kṛtsnam upariṣṭāt prakāśate //
                   <span class="ref">ViP_2,7.6</span></p>
               
               
               <p id="ViP_2,7.7">
                  dve lakṣe cottare brahman budho nakṣatramaṇḍalāt <br />
                  tāvatpramāṇabhāge tu budhasyāpy uśanā sthitaḥ //
                   <span class="ref">ViP_2,7.7</span></p>
               
               
               <p id="ViP_2,7.8">
                  aṅgārako 'pi śukrasya tatpramāṇe vyavasthitaḥ <br />
                  lakṣadvaye tu bhaumasya sthito devapurohitaḥ //
                   <span class="ref">ViP_2,7.8</span></p>
               
               
               <p id="ViP_2,7.9">
                  saurir bṛhaspateś cordhvaṃ dvilakṣe samavasthitaḥ <br />
                  saptarṣimaṇḍalaṃ tasmāl lakṣam ekaṃ dvijottama //
                   <span class="ref">ViP_2,7.9</span></p>
               
               
               <p id="ViP_2,7.10">
                  ṛṣibhyas tu sahasrāṇāṃ śatād ūrdhvaṃ vyavasthitaḥ <br />
                  meḍhībhūtaḥ samastasya jyotiścakrasya vai dhruvaḥ //
                   <span class="ref">ViP_2,7.10</span></p>
               
               
               <p id="ViP_2,7.11">
                  trailokyam etat kathitam utsedhena mahāmune <br />
                  ijyāphalasya bhūr eṣā ijyā cātra pratiṣṭhitā //
                   <span class="ref">ViP_2,7.11</span></p>
               
               
               <p id="ViP_2,7.12">
                  dhruvād ūrdhvaṃ maharloko yatra te kalpavāsinaḥ <br />
                  ekayojanakoṭī tu maharloko 'bhidhīyate //
                   <span class="ref">ViP_2,7.12</span></p>
               
               
               <p id="ViP_2,7.13">
                  dve koṭī tu jano loko yatra te brahmaṇaḥ sutāḥ <br />
                  sanandanādyāḥ kathitā maitreyāmalacetasaḥ //
                   <span class="ref">ViP_2,7.13</span></p>
               
               
               <p id="ViP_2,7.14">
                  caturguṇottare cordhvaṃ janalokāt tapaḥ smṛtaḥ <br />
                  vairājā yatra te devāḥ sthitā dāhavivarjitāḥ //
                   <span class="ref">ViP_2,7.14</span></p>
               
               
               <p id="ViP_2,7.15">
                  ṣaḍguṇena tapolokāt satyaloko virājate <br />
                  apunarmārakā yatra brahmaloko hi sa smṛtaḥ //
                   <span class="ref">ViP_2,7.15</span></p>
               
               
               <p id="ViP_2,7.16">
                  pādagamyaṃ tu yat kiṃcid vastv asti pṛthivīmayam <br />
                  sa bhūrlokaḥ samākhyāto vistaro 'sya mayoditaḥ //
                   <span class="ref">ViP_2,7.16</span></p>
               
               
               <p id="ViP_2,7.17">
                  bhūmisūryāntaraṃ yat tu siddhādimunisevitam <br />
                  bhuvarlokas tu so 'py ukto dvitīyo munisattama //
                   <span class="ref">ViP_2,7.17</span></p>
               
               
               <p id="ViP_2,7.18">
                  dhruvasūryāntaraṃ yat tu niyutāni caturdaśa <br />
                  svarlokaḥ so 'pi gadito lokasaṃsthānacintakaiḥ //
                   <span class="ref">ViP_2,7.18</span></p>
               
               
               <p id="ViP_2,7.19">
                  trailokyam etat kṛtakaṃ maitreya paripaṭhyate <br />
                  janas tapas tathā satyam iti cākṛtakaṃ trayam //
                   <span class="ref">ViP_2,7.19</span></p>
               
               
               <p id="ViP_2,7.20">
                  kṛtakākṛtayor madhye maharloka iti smṛtaḥ <br />
                  śūnyo bhavati kalpānte yo 'tyantaṃ na vinaśyati //
                   <span class="ref">ViP_2,7.20</span></p>
               
               
               <p id="ViP_2,7.21">
                  ete sapta mayā lokā maitreya kathitās tava <br />
                  pātālāni ca saptaiva brahmāṇḍasyaiṣa vistaraḥ //
                   <span class="ref">ViP_2,7.21</span></p>
               
               
               <p id="ViP_2,7.22">
                  etad aṇḍakaṭāhena tiryak cordhvam adhas tathā <br />
                  kapitthasya yathā bījaṃ sarvato vai samāvṛtam //
                   <span class="ref">ViP_2,7.22</span></p>
               
               
               <p id="ViP_2,7.23">
                  daśottareṇa payasā maitreyāṇḍaṃ ca tad vṛtam <br />
                  sarvo 'mbuparidhāno 'sau vahninā veṣṭito bahiḥ //
                   <span class="ref">ViP_2,7.23</span></p>
               
               
               <p id="ViP_2,7.24">
                  vahniś ca vāyunā vāyur maitreya nabhasā vṛtaḥ <br />
                  bhūtādinā nabhaḥ so 'pi mahatā pariveṣṭitaḥ <br />
                  daśottarāṇy aśeṣāṇi maitreyaitāni sapta vai //
                   <span class="ref">ViP_2,7.24</span></p>
               
               
               <p id="ViP_2,7.25">
                  mahāntaṃ ca samāvṛtya pradhānaṃ samavasthitam <br />
                  anantasya na tasyāntaḥ saṃkhyānaṃ vāpi vidyate //
                   <span class="ref">ViP_2,7.25</span></p>
               
               
               <p id="ViP_2,7.26">
                  tad anantam asaṃkhyātapramāṇaṃ cāpi vai yataḥ <br />
                  hetubhūtam aśeṣasya prakṛtiḥ sā parā mune //
                   <span class="ref">ViP_2,7.26</span></p>
               
               
               <p id="ViP_2,7.27">
                  aṇḍānāṃ tu sahasrāṇāṃ sahasrāṇy ayutāni ca <br />
                  īdṛśānāṃ tathā tatra koṭikoṭiśatāni ca //
                   <span class="ref">ViP_2,7.27</span></p>
               
               
               <p id="ViP_2,7.28">
                  dāruṇy agnir yathā tailaṃ tile tadvat pumān api <br />
                  pradhāne 'vasthito vyāpī cetanātmātmavedanaḥ //
                   <span class="ref">ViP_2,7.28</span></p>
               
               
               <p id="ViP_2,7.29">
                  pradhānaṃ ca pumāṃś caiva sarvabhūtātmabhūtayā <br />
                  viṣṇuśaktyā mahābuddhe vṛtau saṃśrayadharmiṇau //
                   <span class="ref">ViP_2,7.29</span></p>
               
               
               <p id="ViP_2,7.30">
                  tayoḥ saiva pṛthagbhāvakāraṇaṃ saṃśrayasya ca <br />
                  kṣobhakāraṇabhūtā ca sargakāle mahāmate //
                   <span class="ref">ViP_2,7.30</span></p>
               
               
               <p id="ViP_2,7.31">
                  yathā saktaṃ jale vāto bibharti kaṇikāśatam <br />
                  śaktiḥ sāpi tathā viṣṇoḥ pradhānapuruṣātmakam //
                   <span class="ref">ViP_2,7.31</span></p>
               
               
               <p id="ViP_2,7.32">
                  yathā ca pādapo mūlaskandhaśākhādisaṃyutaḥ <br />
                  ādibījāt prabhavati bījāny anyāni vai tataḥ //
                   <span class="ref">ViP_2,7.32</span></p>
               
               
               <p id="ViP_2,7.33">
                  prabhavanti tatas tebhyaḥ saṃbhavanty apare drumāḥ <br />
                  te 'pi tallakṣaṇadravyakāraṇānugatā mune //
                   <span class="ref">ViP_2,7.33</span></p>
               
               
               <p id="ViP_2,7.34">
                  evam avyākṛtāt pūrvaṃ jāyante mahadādayaḥ <br />
                  viśeṣāntās tatas tebhyaḥ saṃbhavanti surādayaḥ <br />
                  tebhyaś ca putrās teṣāṃ ca putrāṇām apare sutāḥ //
                   <span class="ref">ViP_2,7.34</span></p>
               
               
               <p id="ViP_2,7.35">
                  bījād vṛkṣapraroheṇa yathā nāpacayas taroḥ <br />
                  bhūtānāṃ bhūtasargeṇa naivāsty apacayas tathā //
                   <span class="ref">ViP_2,7.35</span></p>
               
               
               <p id="ViP_2,7.36">
                  saṃnidhānād yathākāśakālādyāḥ kāraṇaṃ taroḥ <br />
                  tathaivāpariṇāmena viśvasya bhagavān hariḥ //
                   <span class="ref">ViP_2,7.36</span></p>
               
               
               <p id="ViP_2,7.37">
                  vrīhibīje yathā mūlaṃ nālaṃ patrāṅkurau tathā <br />
                  kāṇḍakoṣas tathā puṣpaṃ kṣīraṃ tadvac ca taṇḍulāḥ //
                   <span class="ref">ViP_2,7.37</span></p>
               
               
               <p id="ViP_2,7.38">
                  tuṣāḥ kaṇāś ca santo vai yānty āvirbhāvam ātmanaḥ <br />
                  prarohahetusāmagrīm āsādya munisattama //
                   <span class="ref">ViP_2,7.38</span></p>
               
               
               <p id="ViP_2,7.39">
                  tathā karmasv anekeṣu devādyāḥ samavasthitāḥ <br />
                  viṣṇuśaktiṃ samāsādya praroham upayānti vai //
                   <span class="ref">ViP_2,7.39</span></p>
               
               
               <p id="ViP_2,7.40">
                  sa ca viṣṇuḥ paraṃ brahma yataḥ sarvam idaṃ jagat <br />
                  jagac ca yo yatra cedaṃ yasmiṃś ca layam eṣyati //
                   <span class="ref">ViP_2,7.40</span></p>
               
               
               <p id="ViP_2,7.41">
                  tad brahma tat paraṃ dhāma sadasatparamaṃ padam <br />
                  yasya sarvam abhedena jagad etac carācaram //
                   <span class="ref">ViP_2,7.41</span></p>
               
               
               <p id="ViP_2,7.42">
                  sa eva mūlaprakṛtir vyaktarūpī jagac ca saḥ <br />
                  tasminn eva layaṃ sarvaṃ yāti tatra ca tiṣṭhati //
                   <span class="ref">ViP_2,7.42</span></p>
               
               
               <p id="ViP_2,7.43">
                  kartā kriyāṇāṃ sa ca ijyate kratuḥ sa eva tatkarmaphalaṃ ca tasya yat <br />
                  srugādi yat sādhanam apy aśeṣato harer na kiṃcid vyatiriktam asti vai //
                   <span class="ref">ViP_2,7.43</span></p>
               
               
               <p>[[iti śrīviṣṇupurāṇe dvitīye 'ṃśe saptamo 'dhyāyaḥ ]]</p>
               
               </div>
            
            <div id="d1e36342">
               parāśara uvāca:
               
               <p id="ViP_2,8.1">
                  vyākhyātam etad brahmāṇḍasaṃsthānaṃ tava suvrata <br />
                  tataḥ pramāṇasaṃsthāne sūryādīnāṃ śṛṇuṣva me //
                   <span class="ref">ViP_2,8.1</span></p>
               
               
               <p id="ViP_2,8.2">
                  yojanānāṃ sahasrāṇi bhāskarasya ratho nava <br />
                  īṣādaṇḍas tathaivāsya dviguṇo munisattama //
                   <span class="ref">ViP_2,8.2</span></p>
               
               
               <p id="ViP_2,8.3">
                  sārdhakoṭis tathā sapta niyutāny adhikāni vai <br />
                  yojanānāṃ tu tasyākṣas tatra cakraṃ pratiṣṭhitam //
                   <span class="ref">ViP_2,8.3</span></p>
               
               
               <p id="ViP_2,8.4">
                  trinābhimati pañcāre ṣaṇṇeminy akṣayātmake <br />
                  saṃvatsaramaye kṛtsnaṃ kālacakraṃ pratiṣṭhitam //
                   <span class="ref">ViP_2,8.4</span></p>
               
               
               <p id="ViP_2,8.5">
                  catvāriṃśat sahasrāṇi dvitīyo 'kṣo vivasvataḥ <br />
                  pañcānyāni tu sārdhāni syandanasya mahāmate //
                   <span class="ref">ViP_2,8.5</span></p>
               
               
               <p id="ViP_2,8.6">
                  akṣapramāṇam ubhayoḥ pramāṇaṃ tadyugārdhayoḥ <br />
                  hrasvo 'kṣas tadyugārdhaṃ ca dhruvādhāro rathasya vai <br />
                  dvitīye 'kṣe tu tac cakraṃ saṃsthitaṃ mānasācale //
                   <span class="ref">ViP_2,8.6</span></p>
               
               
               <p id="ViP_2,8.7">
                  hayāś ca sapta chandāṃsi teṣāṃ nāmāni me śṛṇu <br />
                  gāyatrī ca bṛhaty uṣṇig jagatī triṣṭub eva ca <br />
                  anuṣṭup paṅktir ity uktāś chandāṃsi harayo raveḥ //
                   <span class="ref">ViP_2,8.7</span></p>
               
               
               <p id="ViP_2,8.8">
                  mānasottaraśaile tu pūrvato vāsavī purī <br />
                  dakṣiṇena yamasyānyā pratīcyāṃ varuṇasya ca <br />
                  uttareṇa ca somasya tāsāṃ nāmāni me śṛṇu //
                   <span class="ref">ViP_2,8.8</span></p>
               
               
               <p id="ViP_2,8.9">
                  vasvokasārā śakrasya yāmyā saṃyamanī tathā <br />
                  purī sukhā jaleśasya somasya ca vibhāvarī //
                   <span class="ref">ViP_2,8.9</span></p>
               
               
               <p id="ViP_2,8.10">
                  kāṣṭhāṃ gato dakṣiṇataḥ kṣipteṣur iva sarpati <br />
                  maitreya bhagavān bhānur jyotiṣāṃ cakrasaṃyutaḥ //
                   <span class="ref">ViP_2,8.10</span></p>
               
               
               <p id="ViP_2,8.11">
                  ahorātravyavasthānakāraṇaṃ bhagavān raviḥ <br />
                  devayānaḥ paraḥ panthā yogināṃ kleśasaṃkṣaye //
                   <span class="ref">ViP_2,8.11</span></p>
               
               
               <p id="ViP_2,8.12">
                  divasasya ravir madhye sarvakālaṃ vyavasthitaḥ <br />
                  sarvadvīpeṣu maitreya niśārdhasya ca saṃmukhaḥ //
                   <span class="ref">ViP_2,8.12</span></p>
               
               
               <p id="ViP_2,8.13">
                  udayāstamane caiva sarvakālaṃ tu saṃmukhe <br />
                  diśāsv aśeṣāsu tathā maitreya vidiśāsu ca //
                   <span class="ref">ViP_2,8.13</span></p>
               
               
               <p id="ViP_2,8.14">
                  yair yatra dṛśyate bhāsvān sa teṣām udayaḥ smṛtaḥ <br />
                  tirobhāvaṃ ca yatraiti tatraivāstamanaṃ raveḥ //
                   <span class="ref">ViP_2,8.14</span></p>
               
               
               <p id="ViP_2,8.15">
                  naivāstamanam arkasya nodayaḥ sarvadā sataḥ <br />
                  udayāstamanākhyaṃ hi darśanādarśanaṃ raveḥ //
                   <span class="ref">ViP_2,8.15</span></p>
               
               
               <p id="ViP_2,8.16">
                  śakrādīnāṃ pure tiṣṭhan spṛśaty eṣa puratrayam <br />
                  vikarṇau dvau vikarṇasthas trīn koṇān dve pure tathā //
                   <span class="ref">ViP_2,8.16</span></p>
               
               
               <p id="ViP_2,8.17">
                  udito vardhamānābhir āmadhyāhnāt tapan raviḥ <br />
                  tataḥ paraṃ hrasantībhir gobhir astaṃ niyacchati //
                   <span class="ref">ViP_2,8.17</span></p>
               
               
               <p id="ViP_2,8.18">
                  udayāstamanābhyāṃ ca smṛte pūrvāpare diśau <br />
                  yāvat purastāt tapati tāvat pṛṣṭhe ca pārśvayoḥ //
                   <span class="ref">ViP_2,8.18</span></p>
               
               
               <p id="ViP_2,8.19">
                  ṛte 'maragirer meror upari brahmaṇaḥ sabhām <br />
                  ye ye marīcayo 'rkasya prayānti brahmaṇaḥ sabhām <br />
                  te te nirastās tadbhāsā pratīpam upayānti vai //
                   <span class="ref">ViP_2,8.19</span></p>
               
               
               <p id="ViP_2,8.20">
                  tasmād diśy uttarasyāṃ vai divārātriḥ sadaiva hi <br />
                  sarveṣāṃ dvīpavarṣāṇāṃ merur uttarato yataḥ //
                   <span class="ref">ViP_2,8.20</span></p>
               
               
               <p id="ViP_2,8.21">
                  prabhā vivasvato rātrāv astaṃ gacchati bhāskare <br />
                  viśaty agnim ato rātrau vahnir dūrāt prakāśate //
                   <span class="ref">ViP_2,8.21</span></p>
               
               
               <p id="ViP_2,8.22">
                  vahnipādas tathā bhānuṃ dineṣv āviśati dvija <br />
                  atīva vahnisaṃyogād ataḥ sūryaḥ prakāśate //
                   <span class="ref">ViP_2,8.22</span></p>
               
               
               <p id="ViP_2,8.23">
                  tejasī bhāskarāgneye prakāśoṣṇasvarūpiṇī <br />
                  parasparānupraveśād āpyāyete divāniśam //
                   <span class="ref">ViP_2,8.23</span></p>
               
               
               <p id="ViP_2,8.24">
                  dakṣiṇottarabhūmyardhe samuttiṣṭhati bhāskare <br />
                  ahorātraṃ viśaty ambhas tamaḥprākāśyaśīlavat //
                   <span class="ref">ViP_2,8.24</span></p>
               
               
               <p id="ViP_2,8.25">
                  ātāmrā hi bhavanty āpo divā naktapraveśanāt <br />
                  dinaṃ viśati caivāmbho bhāskare 'stam upāgate <br />
                  tasmāc chuklībhavanty āpo naktam ahnaḥ praveśanāt //
                   <span class="ref">ViP_2,8.25</span></p>
               
               
               <p id="ViP_2,8.26">
                  evaṃ puṣkaramadhye tu yadā yāti divākaraḥ <br />
                  triṃśadbhāgaṃ tu medinyās tadā mauhūrtikī gatiḥ //
                   <span class="ref">ViP_2,8.26</span></p>
               
               
               <p id="ViP_2,8.27">
                  kulālacakraparyanto bhramann eṣa divākaraḥ <br />
                  karoty ahas tathā rātriṃ vimuñcan medinīṃ dvija //
                   <span class="ref">ViP_2,8.27</span></p>
               
               
               <p id="ViP_2,8.28">
                  ayanasyottarasyādau makaraṃ yāti bhāskaraḥ <br />
                  tataḥ kumbhaṃ ca mīnaṃ ca rāśe rāśyantaraṃ dvija //
                   <span class="ref">ViP_2,8.28</span></p>
               
               
               <p id="ViP_2,8.29">
                  triṣv eteṣv atha bhukteṣu tato vaiṣuvatīṃ gatim <br />
                  prayāti savitā kurvann ahorātraṃ tataḥ samam //
                   <span class="ref">ViP_2,8.29</span></p>
               
               
               <p id="ViP_2,8.30">
                  tato rātriḥ kṣayaṃ yāti vardhate 'nudinaṃ dinam //
                   <span class="ref">ViP_2,8.30</span></p>
               
               
               <p id="ViP_2,8.31">
                  tataś ca mithunasyānte parāṃ kāṣṭhām upāgataḥ <br />
                  rāśiṃ karkaṭakaṃ prāpya kurute dakṣiṇāyanam //
                   <span class="ref">ViP_2,8.31</span></p>
               
               
               <p id="ViP_2,8.32">
                  kulālacakraparyanto yathā śīghraṃ pravartate <br />
                  dakṣiṇe prakrame sūryas tathā śīghraṃ pravartate //
                   <span class="ref">ViP_2,8.32</span></p>
               
               
               <p id="ViP_2,8.33">
                  ativegitayā kālaṃ vāyuvegagatiś caran <br />
                  tasmāt prakṛṣṭāṃ bhūmiṃ tu kālenālpena gacchati //
                   <span class="ref">ViP_2,8.33</span></p>
               
               
               <p id="ViP_2,8.34">
                  sūryo dvādaśabhiḥ śaighryān muhūrtair dakṣiṇāyane <br />
                  trayodaśārdham ṛkṣāṇām ahnā tu carate dvija <br />
                  muhūrtais tāvadṛkṣāṇi naktam aṣṭādaśaiś caran //
                   <span class="ref">ViP_2,8.34</span></p>
               
               
               <p id="ViP_2,8.35">
                  kulālacakramadhyastho yathā mandaṃ prasarpati <br />
                  tathodagayane sūryaḥ sarpate mandavikramaḥ //
                   <span class="ref">ViP_2,8.35</span></p>
               
               
               <p id="ViP_2,8.36">
                  tasmād dīrgheṇa kālena bhūmim alpāṃ tu gacchati <br />
                  aṣṭādaśamuhūrtaṃ yad uttarāyaṇapaścimam //
                   <span class="ref">ViP_2,8.36</span></p>
               
               
               <p id="ViP_2,8.37">
                  ahar bhavati tatrāpi carate mandavikramaḥ //
                   <span class="ref">ViP_2,8.37</span></p>
               
               
               <p id="ViP_2,8.38">
                  trayodaśārdham ahnaiva ṛkṣāṇāṃ carate raviḥ <br />
                  muhūrtais tāvadṛkṣāṇi rātrau dvādaśabhiś caran //
                   <span class="ref">ViP_2,8.38</span></p>
               
               
               <p id="ViP_2,8.39">
                  adho mandataraṃ nābhyāṃ cakraṃ bhramati vai yathā <br />
                  mṛtpiṇḍa iva madhyastho dhruvo bhramati vai tathā //
                   <span class="ref">ViP_2,8.39</span></p>
               
               
               <p id="ViP_2,8.40">
                  kulālacakranābhis tu yathā tatraiva vartate <br />
                  dhruvas tathā hi maitreya tatraiva parivartate //
                   <span class="ref">ViP_2,8.40</span></p>
               
               
               <p id="ViP_2,8.41">
                  ubhayoḥ kāṣṭhayor madhye bhramato maṇḍalāni ca <br />
                  divā naktaṃ ca sūryasya mandā śīghrā ca vai gatiḥ //
                   <span class="ref">ViP_2,8.41</span></p>
               
               
               <p id="ViP_2,8.42">
                  mandāhni yasminn ayane śīghrā naktaṃ tadā gatiḥ <br />
                  śīghrā niśi yadā cāsya tadā mandā divā gatiḥ //
                   <span class="ref">ViP_2,8.42</span></p>
               
               
               <p id="ViP_2,8.43">
                  ekapramāṇam evaiṣa mārgaṃ yāti divākaraḥ <br />
                  ahorātreṇa yo bhuṅkte samastā rāśayo dvija //
                   <span class="ref">ViP_2,8.43</span></p>
               
               
               <p id="ViP_2,8.44">
                  ṣaḍ eva rāśayo bhuṅkte rātrāv anyāṃś ca ṣaḍ divā //
                   <span class="ref">ViP_2,8.44</span></p>
               
               
               <p id="ViP_2,8.45">
                  rāśipramāṇajanitā dīrghahrasvātmatā dine <br />
                  tathā niśāyāṃ rāśīnāṃ pramāṇair laghudīrghatā //
                   <span class="ref">ViP_2,8.45</span></p>
               
               
               <p id="ViP_2,8.46">
                  dināder dīrghahrasvatvaṃ tadbhogenaiva jāyate <br />
                  uttare prakrame śīghrā niśi mandā gatir divā //
                   <span class="ref">ViP_2,8.46</span></p>
               
               
               <p id="ViP_2,8.47">
                  dakṣiṇe tv ayane caiva viparītā vivasvataḥ //
                   <span class="ref">ViP_2,8.47</span></p>
               
               
               <p id="ViP_2,8.48">
                  uṣā rātriḥ samākhyātā vyuṣṭiś cāpy ucyate dinam <br />
                  procyate ca tathā saṃdhyā uṣāvyuṣṭyor yad antaram //
                   <span class="ref">ViP_2,8.48</span></p>
               
               
               <p id="ViP_2,8.49">
                  saṃdhyākāle tu saṃprāpte raudre paramadāruṇe <br />
                  mandehā rākṣasā ghorāḥ sūryam icchanti khāditum //
                   <span class="ref">ViP_2,8.49</span></p>
               
               
               <p id="ViP_2,8.50">
                  prajāpatikṛtaḥ śāpas teṣāṃ maitreya rakṣasām <br />
                  akṣayatvaṃ śarīrāṇāṃ maraṇaṃ ca dine dine //
                   <span class="ref">ViP_2,8.50</span></p>
               
               
               <p id="ViP_2,8.51">
                  tataḥ sūryasya tair yuddhaṃ bhavaty atyantadāruṇam <br />
                  tato dvijottamās toyaṃ yat kṣipanti mahāmune //
                   <span class="ref">ViP_2,8.51</span></p>
               
               
               <p id="ViP_2,8.52">
                  oṃkārabrahmasaṃyuktaṃ gāyatryā cābhimantritam <br />
                  tena dahyanti te pāpā vajrībhūtena vāriṇā //
                   <span class="ref">ViP_2,8.52</span></p>
               
               
               <p id="ViP_2,8.53">
                  agnihotre hūyate yā samantrā prathamāhutiḥ <br />
                  sūryo jyotiḥ sahasrāṃśus tayā dīpyati bhāskaraḥ //
                   <span class="ref">ViP_2,8.53</span></p>
               
               
               <p id="ViP_2,8.54">
                  oṃkāro bhagavān viṣṇus tridhāmā vacasāṃ patiḥ <br />
                  taduccāraṇatas te tu vināśaṃ yānti rākṣasāḥ //
                   <span class="ref">ViP_2,8.54</span></p>
               
               
               <p id="ViP_2,8.55">
                  vaiṣṇavo 'ṃśaḥ paraḥ sūryo yo 'ntarjyotir asaṃplavam <br />
                  abhidhāyaka oṃkāras tasya sa prerakaḥ paraḥ //
                   <span class="ref">ViP_2,8.55</span></p>
               
               
               <p id="ViP_2,8.56">
                  tena tat preritaṃ jyotir oṃkāreṇātha dīptimat <br />
                  dahaty aśeṣarakṣāṃsi mandehākhyāny aghāni vai //
                   <span class="ref">ViP_2,8.56</span></p>
               
               
               <p id="ViP_2,8.57">
                  tasmān nollaṅghanaṃ kāryaṃ saṃdhyopāsanakarmaṇaḥ <br />
                  sa hanti sūryaṃ saṃdhyāyā nopāstiṃ kurute hi yaḥ //
                   <span class="ref">ViP_2,8.57</span></p>
               
               
               <p id="ViP_2,8.58">
                  tataḥ prayāti bhagavān brāhmaṇair abhirakṣitaḥ <br />
                  vālakhilyādibhiś caiva jagataḥ pālanodyataḥ //
                   <span class="ref">ViP_2,8.58</span></p>
               
               <span class="note">After 58c D3,4,T1,M0,4 ins.:</span>
               
               
               <p id="ViP_2,8.58*9:1">
                  .... .... prabhur vaikhānasair api //
                   <span class="ref">ViP_2,8.58*9:1</span></p>
               
               
               <p id="ViP_2,8.58*9:2">
                  mahātmabhir mahātmā vai .... .... //
                   <span class="ref">ViP_2,8.58*9:2</span></p>
               
               
               <p id="ViP_2,8.59">
                  kāṣṭhā nimeṣā daśa pañca caiva triṃśac ca kāṣṭhā gaṇayet kalāṃ tām <br />
                  triṃśatkalāś caiva bhaven muhūrtas tais triṃśatā rātryahanī samete //
                   <span class="ref">ViP_2,8.59</span></p>
               
               
               <p id="ViP_2,8.60">
                  hrāsavṛddhī tv aharbhāgair divasānāṃ yathākramam <br />
                  saṃdhyā muhūrtamātrā vai hrāsavṛddhau samā smṛtā //
                   <span class="ref">ViP_2,8.60</span></p>
               
               
               <p id="ViP_2,8.61">
                  rekhāprabhṛty athāditye trimuhūrtagate tu vai <br />
                  prātaḥ smṛtas tataḥ kālo bhāgaś cāhnaḥ sa pañcamaḥ //
                   <span class="ref">ViP_2,8.61</span></p>
               
               
               <p id="ViP_2,8.62">
                  tasmāt prātastanāt kālāt trimuhūrtas tu saṃgavaḥ <br />
                  madhyāhnas trimuhūrtas tu tasmāt kālāt tu saṃgavāt //
                   <span class="ref">ViP_2,8.62</span></p>
               
               
               <p id="ViP_2,8.63">
                  tasmān mādhyāhnikāt kālād aparāhṇa iti smṛtaḥ <br />
                  traya eva muhūrtās tu kālabhāgaḥ smṛto budhaiḥ //
                   <span class="ref">ViP_2,8.63</span></p>
               
               
               <p id="ViP_2,8.64">
                  aparāhṇe vyatīte tu kālaḥ sāyāhna ucyate <br />
                  daśapañcamuhūrtāho muhūrtās traya eva ca //
                   <span class="ref">ViP_2,8.64</span></p>
               
               
               <p id="ViP_2,8.65">
                  daśapañcamuhūrtaṃ vai ahar vaiṣuvataṃ smṛtam //
                   <span class="ref">ViP_2,8.65</span></p>
               
               
               <p id="ViP_2,8.66">
                  vardhate 'ho hrasati ca ayane dakṣiṇottare <br />
                  ahas tu grasate rātriṃ rātrir grasati vāsaram //
                   <span class="ref">ViP_2,8.66</span></p>
               
               
               <p id="ViP_2,8.67">
                  śaradvasantayor madhye viṣuvaṃ tu vibhāvyate <br />
                  tulāmeṣagate bhānau samarātridinaṃ tu tat //
                   <span class="ref">ViP_2,8.67</span></p>
               
               
               <p id="ViP_2,8.68">
                  karkaṭāvasthite bhānau dakṣiṇāyanam ucyate <br />
                  uttarāyaṇam apy uktaṃ makarasthe divākare //
                   <span class="ref">ViP_2,8.68</span></p>
               
               
               <p id="ViP_2,8.69">
                  triṃśanmuhūrtaṃ kathitam ahorātraṃ tu yan mayā <br />
                  tāni pañcadaśa brahman pakṣa ity abhidhīyate //
                   <span class="ref">ViP_2,8.69</span></p>
               
               
               <p id="ViP_2,8.70">
                  māsaḥ pakṣadvayenokto dvau māsau cārkajāv ṛtuḥ <br />
                  ṛtutrayaṃ cāpy ayanaṃ dve 'yane varṣasaṃjñite //
                   <span class="ref">ViP_2,8.70</span></p>
               
               
               <p id="ViP_2,8.71">
                  saṃvatsarādayaḥ pañca caturmāsavikalpitāḥ <br />
                  niścayaḥ sarvakālasya yugam ity abhidhīyate //
                   <span class="ref">ViP_2,8.71</span></p>
               
               
               <p id="ViP_2,8.72">
                  saṃvatsaras tu prathamo dvitīyaḥ parivatsaraḥ <br />
                  idvatsaras tṛtīyas tu caturthaś cānuvatsaraḥ <br />
                  vatsaraḥ pañcamaś cātra kālo 'yaṃ yugasaṃjñitaḥ //
                   <span class="ref">ViP_2,8.72</span></p>
               
               
               <p id="ViP_2,8.73">
                  yaḥ śvetasyottare śailaḥ śṛṅgavān iti viśrutaḥ <br />
                  trīṇi tasya tu śṛṅgāṇi yair asau śṛṅgavān smṛtaḥ //
                   <span class="ref">ViP_2,8.73</span></p>
               
               
               <p id="ViP_2,8.74">
                  dakṣiṇaṃ cottaraṃ caiva madhyaṃ vaiṣuvataṃ tathā <br />
                  śaradvasantayor madhye tad bhānuḥ pratipadyate <br />
                  meṣādau ca tulādau ca maitreya viṣuvatsthitaḥ //
                   <span class="ref">ViP_2,8.74</span></p>
               
               
               <p id="ViP_2,8.75">
                  tadā tulyam ahorātraṃ karoti timirāpahaḥ <br />
                  daśapañcamuhūrtaṃ vai tad etad ubhayaṃ smṛtam //
                   <span class="ref">ViP_2,8.75</span></p>
               
               
               <p id="ViP_2,8.76">
                  prathame kṛttikābhāge yadā bhāsvāṃs tadā śaśī <br />
                  viśākhānāṃ caturthe 'ṃśe mune tiṣṭhaty asaṃśayam //
                   <span class="ref">ViP_2,8.76</span></p>
               
               
               <p id="ViP_2,8.77">
                  viśākhānāṃ yadā sūryaś caraty aṃśaṃ tṛtīyakam <br />
                  tadā candraṃ vijānīyāt kṛttikāśirasi sthitam //
                   <span class="ref">ViP_2,8.77</span></p>
               
               
               <p id="ViP_2,8.78">
                  tadaiva viṣuvākhyo vai kālaḥ puṇyo 'bhidhīyate <br />
                  tadā dānāni deyāni devebhyaḥ prayatātmabhiḥ //
                   <span class="ref">ViP_2,8.78</span></p>
               
               
               <p id="ViP_2,8.79">
                  brāhmaṇebhyaḥ pitṛbhyaś ca mukham etat tu dānajam <br />
                  dattadānas tu viṣuve kṛtakṛtyo 'bhijāyate //
                   <span class="ref">ViP_2,8.79</span></p>
               
               
               <p id="ViP_2,8.80">
                  ahorātrārdhamāsau tu kalāḥ kāṣṭhāḥ kṣaṇās tathā <br />
                  paurṇamāsī tathā jñeyā amāvāsyā tathaiva ca <br />
                  sinīvālī kuhūś caiva rākā cānumatis tathā //
                   <span class="ref">ViP_2,8.80</span></p>
               
               
               <p id="ViP_2,8.81">
                  tapastapasyau madhumādhavau ca śukraḥ śuciś cāyanam uttaraṃ syāt <br />
                  nabho nabhasyo 'tha iṣaś ca sorjaḥ sahaḥsahasyāv iti dakṣiṇaṃ syāt //
                   <span class="ref">ViP_2,8.81</span></p>
               
               
               <p id="ViP_2,8.82">
                  lokālokas tu yaḥ śailaḥ prāgukto bhavato mayā <br />
                  lokapālās tu catvāras tatra tiṣṭhanti suvratāḥ //
                   <span class="ref">ViP_2,8.82</span></p>
               
               
               <p id="ViP_2,8.83">
                  sudhāmā śaṅkhapāc caiva kardamasyātmajau dvija <br />
                  hiraṇyaromā caivānyaś caturthaḥ ketumān api //
                   <span class="ref">ViP_2,8.83</span></p>
               
               
               <p id="ViP_2,8.84">
                  nirdvaṃdvā nirabhīmānā nistandrā niṣparigrahāḥ <br />
                  lokapālāḥ sthitā hy ete lokāloke caturdiśam //
                   <span class="ref">ViP_2,8.84</span></p>
               
               
               <p id="ViP_2,8.85">
                  uttaraṃ yad agastyasya ajavīthyāś ca dakṣiṇam <br />
                  pitṛyānaḥ sa vai panthā vaiśvānarapathād bahiḥ //
                   <span class="ref">ViP_2,8.85</span></p>
               
               
               <p id="ViP_2,8.86">
                  tatrāsate mahātmāna ṛṣayo ye 'gnihotriṇaḥ <br />
                  bhūtārambhakṛtaṃ brahma śaṃsanta ṛtvigudyatāḥ <br />
                  lokārambhaṃ prārabhante teṣāṃ panthāḥ sa dakṣiṇaḥ //
                   <span class="ref">ViP_2,8.86</span></p>
               
               
               <p id="ViP_2,8.87">
                  calitaṃ te punar brahma sthāpayanti yuge yuge <br />
                  saṃtatyā tapasā caiva maryādābhiḥ śrutena ca //
                   <span class="ref">ViP_2,8.87</span></p>
               
               
               <p id="ViP_2,8.88">
                  jāyamānās tu pūrve tu paścimānāṃ gṛheṣu vai <br />
                  paścimāś caiva pūrveṣāṃ jāyante nidhaneṣv iha //
                   <span class="ref">ViP_2,8.88</span></p>
               
               
               <p id="ViP_2,8.89">
                  evam āvartamānās te tiṣṭhanty ābhūtasaṃplavāt <br />
                  savitur dakṣiṇaṃ mārgaṃ śritā hy ācandratārakam //
                   <span class="ref">ViP_2,8.89</span></p>
               
               
               <p id="ViP_2,8.90">
                  nāgavīthyuttaraṃ yac ca saptarṣibhyaś ca dakṣiṇam <br />
                  uttaraḥ savituḥ panthā devayānas tu sa smṛtaḥ //
                   <span class="ref">ViP_2,8.90</span></p>
               
               
               <p id="ViP_2,8.91">
                  tatra te vaśinaḥ siddhā vimalā brahmacāriṇaḥ <br />
                  saṃtatiṃ te jugupsanti tasmān mṛtyur jitaś ca taiḥ //
                   <span class="ref">ViP_2,8.91</span></p>
               
               
               <p id="ViP_2,8.92">
                  aṣṭāśītisahasrāṇi yatīnām ūrdhvaretasām <br />
                  udakpanthānam aryamṇaḥ śritā hy ābhūtasaṃplavāt //
                   <span class="ref">ViP_2,8.92</span></p>
               
               
               <p id="ViP_2,8.93">
                  te 'saṃprayogāl lobhasya maithunasya ca varjanāt <br />
                  icchādveṣāpravṛttyā ca bhūtārambhavivarjanāt //
                   <span class="ref">ViP_2,8.93</span></p>
               
               
               <p id="ViP_2,8.94">
                  punaś cākāmasaṃyogāc śabdāder doṣadarśanāt <br />
                  ity ebhiḥ kāraṇaiḥ śuddhās te 'mṛtatvaṃ hi bhejire //
                   <span class="ref">ViP_2,8.94</span></p>
               
               
               <p id="ViP_2,8.95">
                  ābhūtasaṃplavaṃ sthānam amṛtatvaṃ vibhāvyate <br />
                  trailokyasthitikālo 'yam apunarmāra ucyate //
                   <span class="ref">ViP_2,8.95</span></p>
               
               
               <p id="ViP_2,8.96">
                  brahmahatyāśvamedhābhyāṃ pāpapuṇyakṛto vidhiḥ <br />
                  ābhūtasaṃplavāntāntaṃ phalam uktaṃ tayor dvija //
                   <span class="ref">ViP_2,8.96</span></p>
               
               
               <p id="ViP_2,8.97">
                  yāvanmātrapradeśe tu maitreyāvasthito dhruvaḥ <br />
                  kṣayam āyāti tāvat tu bhūmer ābhūtasaṃplave //
                   <span class="ref">ViP_2,8.97</span></p>
               
               
               <p id="ViP_2,8.98">
                  ūrdhvottaram ṛṣibhyas tu dhruvo yatra vyavasthitaḥ <br />
                  etad viṣṇupadaṃ divyaṃ tṛtīyaṃ vyomni bhāsvaram //
                   <span class="ref">ViP_2,8.98</span></p>
               
               
               <p id="ViP_2,8.99">
                  nirdhūtadoṣapaṅkānāṃ yatīnāṃ saṃyatātmanām <br />
                  sthānaṃ tat paramaṃ vipra puṇyapāpaparikṣaye //
                   <span class="ref">ViP_2,8.99</span></p>
               
               
               <p id="ViP_2,8.100">
                  apuṇyapuṇyoparame kṣīṇāśeṣāptihetavaḥ <br />
                  yatra gatvā na śocanti tad viṣṇoḥ paramaṃ padam //
                   <span class="ref">ViP_2,8.100</span></p>
               
               
               <p id="ViP_2,8.101">
                  dharmadhruvādyās tiṣṭhanti yatra te lokasākṣiṇaḥ <br />
                  tatsārṣṭyotpannayogeddhās tad viṣṇoḥ paramaṃ padam //
                   <span class="ref">ViP_2,8.101</span></p>
               
               
               <p id="ViP_2,8.102">
                  yatrotam etat protaṃ ca yad bhūtaṃ sacarācaram <br />
                  bhāvyaṃ ca viśvaṃ maitreya tad viṣṇoḥ paramaṃ padam //
                   <span class="ref">ViP_2,8.102</span></p>
               
               
               <p id="ViP_2,8.103">
                  divīva cakṣur ātataṃ vitataṃ yan mahātmanām <br />
                  vivekajñānadṛṣṭaṃ ca tad viṣṇoḥ paramaṃ padam //
                   <span class="ref">ViP_2,8.103</span></p>
               
               
               <p id="ViP_2,8.104">
                  yasmin pratiṣṭhito bhāsvān meḍhībhūtaḥ svayaṃ dhruvaḥ <br />
                  dhruve ca sarvajyotīṃṣi jyotiṣv ambhomuco dvija //
                   <span class="ref">ViP_2,8.104</span></p>
               
               
               <p id="ViP_2,8.105">
                  megheṣu saṃtatā vṛṣṭir vṛṣṭeḥ sṛṣṭeś ca poṣaṇam <br />
                  āpyāyanaṃ ca sarveṣāṃ devādīnāṃ mahāmune //
                   <span class="ref">ViP_2,8.105</span></p>
               
               
               <p id="ViP_2,8.106">
                  tataś cājyāhutidvārā poṣitās te havirbhujaḥ <br />
                  vṛṣṭeḥ kāraṇatāṃ yānti bhūtānāṃ sthitaye punaḥ //
                   <span class="ref">ViP_2,8.106</span></p>
               
               
               <p id="ViP_2,8.107">
                  evam etat padaṃ viṣṇos tṛtīyam amalātmakam <br />
                  ādhārabhūtaṃ lokānāṃ trayāṇāṃ vṛṣṭikāraṇam //
                   <span class="ref">ViP_2,8.107</span></p>
               
               
               <p id="ViP_2,8.108">
                  tataḥ prabhavati brahman sarvapāpaharā sarit <br />
                  gaṅgā devāṅganāṅgānām anulepanapiñjarā //
                   <span class="ref">ViP_2,8.108</span></p>
               
               
               <p id="ViP_2,8.109">
                  vāmapādāmbujāṅguṣṭhanakhasrotovinirgatām <br />
                  viṣṇor bibharti yāṃ bhaktyā śirasāharniśaṃ dhruvaḥ //
                   <span class="ref">ViP_2,8.109</span></p>
               
               
               <p id="ViP_2,8.110">
                  tataḥ saptarṣayo yasyāḥ prāṇāyāmaparāyaṇāḥ <br />
                  tiṣṭhanti vīcimālābhir uhyamānajaṭājale //
                   <span class="ref">ViP_2,8.110</span></p>
               
               
               <p id="ViP_2,8.111">
                  vāryoghaiḥ saṃtatair yasyāḥ plāvitaṃ śaśimaṇḍalam <br />
                  bhūyo 'dhikatarāṃ kāntiṃ vahaty etad upakṣayam //
                   <span class="ref">ViP_2,8.111</span></p>
               
               
               <p id="ViP_2,8.112">
                  merupṛṣṭhe pataty uccair niṣkrāntā śaśimaṇḍalāt <br />
                  jagataḥ pāvanārthāya yā prayāti caturdiśam //
                   <span class="ref">ViP_2,8.112</span></p>
               
               
               <p id="ViP_2,8.113">
                  sītā cālakanandā ca cakṣur bhadrā ca saṃsthitā <br />
                  ekaiva yā caturbhedā digbhedagatilakṣaṇā //
                   <span class="ref">ViP_2,8.113</span></p>
               
               
               <p id="ViP_2,8.114">
                  bhedaṃ cālakanandākhyaṃ yasyāḥ śarvo 'pi dakṣiṇam <br />
                  dadhāra śirasā prītyā varṣāṇām adhikaṃ śatam //
                   <span class="ref">ViP_2,8.114</span></p>
               
               
               <p id="ViP_2,8.115">
                  śambhor jaṭākalāpāc ca viniṣkrāntāsthiśarkarān <br />
                  plāvayitvā divaṃ ninye yā pāpān sagarātmajān //
                   <span class="ref">ViP_2,8.115</span></p>
               
               
               <p id="ViP_2,8.116">
                  snātasya salile yasyāḥ sadyaḥ pāpaṃ praṇaśyati <br />
                  apūrvapuṇyaprāptiś ca sadyo maitreya jāyate //
                   <span class="ref">ViP_2,8.116</span></p>
               
               
               <p id="ViP_2,8.117">
                  dattāḥ pitṛbhyo yatrāpas tanayaiḥ śraddhayānvitaiḥ <br />
                  samātrayaṃ prayacchanti tṛptiṃ maitreya durlabhām //
                   <span class="ref">ViP_2,8.117</span></p>
               
               
               <p id="ViP_2,8.118">
                  yasyām iṣṭvā mahāyajñair yajñeśaṃ puruṣottamam <br />
                  dvijabhūpāḥ parām ṛddhim avāpur divi ceha ca //
                   <span class="ref">ViP_2,8.118</span></p>
               
               
               <p id="ViP_2,8.119">
                  snānād vidhūtapāpāś ca yajjale yatayas tathā <br />
                  keśavāsaktamanasaḥ prāptā nirvāṇam uttamam //
                   <span class="ref">ViP_2,8.119</span></p>
               
               
               <p id="ViP_2,8.120">
                  śrutābhilaṣitā dṛṣṭā spṛṣṭā pītāvagāhitā <br />
                  yā pāvayati bhūtāni kīrtitā ca dine dine //
                   <span class="ref">ViP_2,8.120</span></p>
               
               
               <p id="ViP_2,8.121">
                  gaṅgā gaṅgeti yan nāma yojanānāṃ śateṣv api <br />
                  sthitair uccāritaṃ hanti pāpaṃ janmatrayārjitam //
                   <span class="ref">ViP_2,8.121</span></p>
               
               
               <p id="ViP_2,8.122">
                  yataḥ sā pāvanāyālaṃ trayāṇāṃ jagatām api <br />
                  samudbhūtā paraṃ tat tu tṛtīyaṃ bhagavatpadam //
                   <span class="ref">ViP_2,8.122</span></p>
               
               
               <p>[[iti śrīviṣṇupurāṇe dvitīye 'ṃśe 'ṣṭamo 'dhyāyaḥ ]]</p>
               
               </div>
            
            <div id="d1e38749">
               parāśara uvāca:
               
               <p id="ViP_2,9.1">
                  tārāmayaṃ bhagavataḥ śiśumārākṛti prabhoḥ <br />
                  divi rūpaṃ harer yat tu tasya pucche sthito dhruvaḥ //
                   <span class="ref">ViP_2,9.1</span></p>
               
               
               <p id="ViP_2,9.2">
                  eṣa bhraman bhrāmayati candrādityādikān grahān <br />
                  bhramantam anu taṃ yānti nakṣatrāṇi ca cakravat //
                   <span class="ref">ViP_2,9.2</span></p>
               
               
               <p id="ViP_2,9.3">
                  sūryācandramasau tārā nakṣatrāṇi grahaiḥ saha <br />
                  vātānīkamayair bandhair dhruve baddhāni tāni vai //
                   <span class="ref">ViP_2,9.3</span></p>
               
               
               <p id="ViP_2,9.4ab">
                  śiśumārākṛti proktaṃ yad rūpaṃ jyotiṣāṃ divi //
                   <span class="ref">ViP_2,9.4ab</span></p>
               
               <span class="note">G2 ins.:</span>
               
               
               <p id="ViP_2,9.4ab*10">
                  ity evaṃ vāyavaḥ sapta vahanti bhuvanatrayam //
                   <span class="ref">ViP_2,9.4ab*10</span></p>
               
               
               <p id="ViP_2,9.4cd">
                  nārāyaṇo 'yanaṃ dhāmnāṃ tasyādhāraḥ svayaṃ hṛdi //
                   <span class="ref">ViP_2,9.4cd</span></p>
               
               
               <p id="ViP_2,9.5">
                  uttānapādaputras tu tam ārādhya jagatpatim <br />
                  satārāśiśumārasya dhruvaḥ pucche vyavasthitaḥ //
                   <span class="ref">ViP_2,9.5</span></p>
               
               
               <p id="ViP_2,9.6">
                  ādhāraḥ śiśumārasya sarvādhyakṣo janārdanaḥ <br />
                  dhruvasya śiśumāraś ca dhruve bhānur vyavasthitaḥ //
                   <span class="ref">ViP_2,9.6</span></p>
               
               
               <p id="ViP_2,9.7">
                  tadādhāraṃ jagac cedaṃ sadevāsuramānuṣam //
                   <span class="ref">ViP_2,9.7</span></p>
               
               
               <p id="ViP_2,9.8">
                  yena vipra vidhānena tan mamaikamanāḥ śṛṇu <br />
                  vivasvān aṣṭabhir māsair ādāyāpo rasānvitāḥ <br />
                  varṣaty ambu tataś cānnam annād apy akhilaṃ jagat //
                   <span class="ref">ViP_2,9.8</span></p>
               
               
               <p id="ViP_2,9.9">
                  vivasvān aṃśubhis tīkṣṇair ādāya jagato jalam <br />
                  some muñcaty athenduś ca vāyunāḍīmayair divi <br />
                  nālair vikṣipate 'bhreṣu dhūmāgnyanilamūrtiṣu //
                   <span class="ref">ViP_2,9.9</span></p>
               
               
               <p id="ViP_2,9.10">
                  na bhraśyanti yatas tebhyo jalāny abhrāṇi tāny ataḥ <br />
                  abhrasthāḥ prapatanty āpo vāyunā samudīritāḥ <br />
                  saṃskāraṃ kālajanitaṃ maitreyāsādya nirmalāḥ //
                   <span class="ref">ViP_2,9.10</span></p>
               
               
               <p id="ViP_2,9.11">
                  saritsamudrabhaumās tu tathāpaḥ prāṇisaṃbhavāḥ <br />
                  catuṣprakārā bhagavān ādatte savitā mune //
                   <span class="ref">ViP_2,9.11</span></p>
               
               
               <p id="ViP_2,9.12">
                  ākāśagaṅgāsalilaṃ tathādāya gabhastimān <br />
                  anabhragatam evorvyāṃ sadyaḥ kṣipati raśmibhiḥ //
                   <span class="ref">ViP_2,9.12</span></p>
               
               
               <p id="ViP_2,9.13">
                  tasya saṃsparśanirdhūtapāpapaṅko dvijottama <br />
                  na yāti narakaṃ martyo divyaṃ snānaṃ hi tat smṛtam //
                   <span class="ref">ViP_2,9.13</span></p>
               
               
               <p id="ViP_2,9.14">
                  dṛṣṭasūryaṃ hi yad vāri pataty abhrair vinā divaḥ <br />
                  ākāśagaṅgāsalilaṃ tad gobhiḥ kṣipyate raveḥ //
                   <span class="ref">ViP_2,9.14</span></p>
               
               
               <p id="ViP_2,9.15">
                  kṛttikādiṣu ṛkṣeṣu viṣameṣv ambu yad divaḥ <br />
                  dṛṣṭārkaṃ patitaṃ jñeyaṃ tad gāṅgaṃ diggajojjhitam //
                   <span class="ref">ViP_2,9.15</span></p>
               
               
               <p id="ViP_2,9.16">
                  yugmarkṣeṣu tu yat toyaṃ pataty arkojjhitaṃ divaḥ <br />
                  tat sūryaraśmibhiḥ sadyaḥ samādāya nirasyate //
                   <span class="ref">ViP_2,9.16</span></p>
               
               
               <p id="ViP_2,9.17">
                  ubhayaṃ puṇyam atyarthaṃ nṛṇāṃ pāpaharaṃ dvija <br />
                  ākāśagaṅgāsalilaṃ divyaṃ snānaṃ mahāmune //
                   <span class="ref">ViP_2,9.17</span></p>
               
               
               <p id="ViP_2,9.18">
                  yat tu meghaiḥ samutsṛṣṭaṃ vāri tat prāṇināṃ dvija <br />
                  puṣṇāty oṣadhayaḥ sarvā jīvanāyāmṛtaṃ hi tat //
                   <span class="ref">ViP_2,9.18</span></p>
               
               
               <p id="ViP_2,9.19">
                  tena vṛddhiṃ parāṃ nītaḥ salilenauṣadhīgaṇaḥ <br />
                  sādhakaḥ phalapākāntaḥ prajānāṃ dvija jāyate //
                   <span class="ref">ViP_2,9.19</span></p>
               
               
               <p id="ViP_2,9.20">
                  tena yajñān yathāproktān mānavāḥ śāstracakṣuṣaḥ <br />
                  kurvanty aharahas taiś ca devān āpyāyayanti te //
                   <span class="ref">ViP_2,9.20</span></p>
               
               
               <p id="ViP_2,9.21">
                  evaṃ yajñāś ca vedāś ca varṇāś ca dvijapūrvakāḥ <br />
                  sarve devanikāyāś ca paśubhūtagaṇāś ca ye //
                   <span class="ref">ViP_2,9.21</span></p>
               
               
               <p id="ViP_2,9.22">
                  vṛṣṭyā dhṛtam idaṃ sarvam annaṃ niṣpādyate yayā <br />
                  sāpi niṣpādyate vṛṣṭiḥ savitrā munisattama //
                   <span class="ref">ViP_2,9.22</span></p>
               
               
               <p id="ViP_2,9.23">
                  ādhārabhūtaḥ savitur dhruvo munivarottama <br />
                  dhruvasya śiśumāro 'sau so 'pi nārāyaṇāśrayaḥ //
                   <span class="ref">ViP_2,9.23</span></p>
               
               
               <p id="ViP_2,9.24">
                  hṛdi nārāyaṇas tasya śiśumārasya saṃsthitaḥ <br />
                  bibhartā sarvabhūtānām ādibhūtaḥ sanātanaḥ //
                   <span class="ref">ViP_2,9.24</span></p>
               
               
               <p>[[iti śrīviṣṇupurāṇe dvitīye 'ṃśe navamo 'dhyāyaḥ ]]</p>
               
               </div>
            
            <div id="d1e39247">
               parāśara uvāca:
               
               <p id="ViP_2,10.1">
                  aśītimaṇḍalaśataṃ kāṣṭhayor antaraṃ dvayoḥ <br />
                  ārohaṇāvarohābhyāṃ bhānor abdena yā gatiḥ //
                   <span class="ref">ViP_2,10.1</span></p>
               
               
               <p id="ViP_2,10.2">
                  sa ratho 'dhiṣṭhito devair ādityai ṛṣibhis tathā <br />
                  gandharvair apsarobhiś ca grāmaṇīsarparākṣasaiḥ //
                   <span class="ref">ViP_2,10.2</span></p>
               
               
               <p id="ViP_2,10.3">
                  dhātā kṛtasthalā caiva pulastyo vāsukis tathā <br />
                  rathakṛd grāmaṇīr hetis tumburuś caiva saptamaḥ //
                   <span class="ref">ViP_2,10.3</span></p>
               
               
               <p id="ViP_2,10.4">
                  ete vasanti vai caitre madhumāse sadaiva hi <br />
                  maitreya syandane bhānoḥ sapta māsādhikāriṇaḥ //
                   <span class="ref">ViP_2,10.4</span></p>
               
               
               <p id="ViP_2,10.5">
                  aryamā pulahaś caiva rathaujāḥ puñjikasthalā <br />
                  prahetiḥ kacchanīraś ca nāradaś ca rathe raveḥ //
                   <span class="ref">ViP_2,10.5</span></p>
               
               
               <p id="ViP_2,10.6">
                  mādhave nivasanty ete śucisaṃjñe nibodha me //
                   <span class="ref">ViP_2,10.6</span></p>
               
               
               <p id="ViP_2,10.7">
                  mitro 'tris takṣako rakṣaḥ pauruṣeyo 'tha menakā <br />
                  hāhā rathasvanaś caiva maitreyaite vasanti vai //
                   <span class="ref">ViP_2,10.7</span></p>
               
               
               <p id="ViP_2,10.8">
                  varuṇo vasiṣṭho rambhā sahajanyā huhū rathaḥ <br />
                  rathacitras tathā śukre vasanty āṣāḍhasaṃjñite //
                   <span class="ref">ViP_2,10.8</span></p>
               
               
               <p id="ViP_2,10.9">
                  indro viśvāvasuḥ srota elāpatras tathāṅgirāḥ <br />
                  pramlocā ca nabhasy ete sarpaś cārke vasanti vai //
                   <span class="ref">ViP_2,10.9</span></p>
               
               
               <p id="ViP_2,10.10">
                  vivasvān ugrasenaś ca bhṛgur āpūraṇas tathā <br />
                  umlocā śaṅkhapālaś ca vyāghro bhādrapade tathā //
                   <span class="ref">ViP_2,10.10</span></p>
               
               
               <p id="ViP_2,10.11">
                  pūṣā ca surucir vāto gautamo 'tha dhanaṃjayaḥ <br />
                  suṣeṇo 'nyo ghṛtācī ca vasanty āśvayuje ravau //
                   <span class="ref">ViP_2,10.11</span></p>
               
               
               <p id="ViP_2,10.12">
                  viśvāvasur bharadvājaḥ parjanyairāvatau tathā <br />
                  viśvācī senajic cāpi kārttike cādhikāriṇaḥ //
                   <span class="ref">ViP_2,10.12</span></p>
               
               
               <p id="ViP_2,10.13">
                  aṃśukāśyapatārkṣyās tu mahāpadmas tathorvaśī <br />
                  citrasenas tathā vidyun mārgaśīrṣādhikāriṇaḥ //
                   <span class="ref">ViP_2,10.13</span></p>
               
               
               <p id="ViP_2,10.14">
                  kratur bhagas tathorṇāyuḥ sphūrjaḥ karkoṭakas tathā <br />
                  ariṣṭanemiś caivānyā pūrvacittir varāpsarāḥ //
                   <span class="ref">ViP_2,10.14</span></p>
               
               
               <p id="ViP_2,10.15">
                  pauṣamāse vasanty ete sapta bhāskaramaṇḍale <br />
                  lokaprakāśanārthāya vipravaryādhikāriṇaḥ //
                   <span class="ref">ViP_2,10.15</span></p>
               
               
               <p id="ViP_2,10.16">
                  tvaṣṭā ca jamadagniś ca kambalo 'tha tilottamā <br />
                  brahmāpeto 'tha ṛtajid dhṛtarāṣṭraś ca saptamaḥ //
                   <span class="ref">ViP_2,10.16</span></p>
               
               
               <p id="ViP_2,10.17">
                  māghamāse vasanty ete sapta maitreya bhāskare <br />
                  śrūyatāṃ cāpare sūrye phālgune nivasanti ye //
                   <span class="ref">ViP_2,10.17</span></p>
               
               
               <p id="ViP_2,10.18">
                  viṣṇur aśvataro rambhā sūryavarcāś ca satyajit <br />
                  viśvāmitras tathā rakṣo yajñopeto mahāmune //
                   <span class="ref">ViP_2,10.18</span></p>
               
               
               <p id="ViP_2,10.19">
                  māseṣv eteṣu maitreya vasanty ete tu saptakāḥ <br />
                  savitur maṇḍale brahman viṣṇuśaktyupabṛṃhitāḥ //
                   <span class="ref">ViP_2,10.19</span></p>
               
               
               <p id="ViP_2,10.20">
                  stuvanti munayaḥ sūryaṃ gandharvair gīyate puraḥ <br />
                  nṛtyanty apsaraso yānti sūryasyānu niśācarāḥ //
                   <span class="ref">ViP_2,10.20</span></p>
               
               
               <p id="ViP_2,10.21">
                  vahanti pannagā yakṣaiḥ kriyate 'bhīṣusaṃgrahaḥ //
                   <span class="ref">ViP_2,10.21</span></p>
               
               
               <p id="ViP_2,10.22">
                  vālakhilyās tathaivainaṃ parivārya samāsate //
                   <span class="ref">ViP_2,10.22</span></p>
               
               
               <p id="ViP_2,10.23">
                  so 'yaṃ saptagaṇaḥ sūryamaṇḍale munisattama <br />
                  himoṣṇavārivṛṣṭīnāṃ hetuḥ svasamayaṃ gataḥ //
                   <span class="ref">ViP_2,10.23</span></p>
               
               
               <p>[[iti śrīviṣṇupurāṇe dvitīye 'ṃśe daśamo 'dhyāyaḥ ]]</p>
               
               </div>
            
            <div id="d1e39670">
               maitreya uvāca:
               
               <p id="ViP_2,11.1">
                  yad etad bhagavān āha gaṇaḥ saptavidho raveḥ <br />
                  maṇḍale himatāpādeḥ kāraṇaṃ tan mayā śrutam //
                   <span class="ref">ViP_2,11.1</span></p>
               
               
               <p id="ViP_2,11.2">
                  vyāpārāś cāpi kathitā gandharvoragarakṣasām <br />
                  ṛṣīṇāṃ vālakhilyānāṃ tathaivāpsarasāṃ guro //
                   <span class="ref">ViP_2,11.2</span></p>
               
               
               <p id="ViP_2,11.3">
                  yakṣāṇāṃ ca rathe bhānor viṣṇuśaktidhṛtātmanām <br />
                  kiṃ tvādityasya yat karma tan nātroktaṃ tvayā mune //
                   <span class="ref">ViP_2,11.3</span></p>
               
               
               <p id="ViP_2,11.4">
                  yadi saptagaṇo vāri himam uṣṇaṃ ca varṣati <br />
                  tat kim atra raver yena vṛṣṭiḥ sūryād itīryate //
                   <span class="ref">ViP_2,11.4</span></p>
               
               
               <p id="ViP_2,11.5">
                  vivasvān udito madhye yāty astam iti kiṃ janaḥ <br />
                  bravīty etat samaṃ karma yadi saptagaṇasya tat //
                   <span class="ref">ViP_2,11.5</span></p>
               
               parāśara uvāca:
               
               <p id="ViP_2,11.6">
                  maitreya śrūyatām etad yad bhavān paripṛcchati <br />
                  yathā saptagaṇe 'py ekaḥ prādhānyenādhiko raviḥ //
                   <span class="ref">ViP_2,11.6</span></p>
               
               
               <p id="ViP_2,11.7">
                  yā tu śaktiḥ parā viṣṇor ṛgyajuḥsāmasaṃjñitā <br />
                  saiṣā trayī tapaty aṃho jagataś ca hinasti yat //
                   <span class="ref">ViP_2,11.7</span></p>
               
               
               <p id="ViP_2,11.8">
                  saiṣa viṣṇuḥ sthitaḥ sthityāṃ jagataḥ pālanodyataḥ <br />
                  ṛgyajuḥsāmabhūto 'ntaḥ savitur dvija tiṣṭhati //
                   <span class="ref">ViP_2,11.8</span></p>
               
               
               <p id="ViP_2,11.9">
                  māsi māsi ravir yo yas tatra tatra hi sā parā <br />
                  trayīmayī viṣṇuśaktir avasthānaṃ karoti vai //
                   <span class="ref">ViP_2,11.9</span></p>
               
               
               <p id="ViP_2,11.10">
                  ṛcas tapanti pūrvāhṇe madhyāhne ca yajūṃṣy atha <br />
                  bṛhadrathantarādīni sāmāny ahnaḥ kṣaye ravau //
                   <span class="ref">ViP_2,11.10</span></p>
               
               
               <p id="ViP_2,11.11">
                  aṃśa eṣā trayī viṣṇor ṛgyajuḥsāmasaṃjñitā <br />
                  viṣṇuśaktir avasthānaṃ sadāditye karoti sā //
                   <span class="ref">ViP_2,11.11</span></p>
               
               
               <p id="ViP_2,11.12">
                  na kevalaṃ raveḥ śaktir vaiṣṇavī sā trayīmayī <br />
                  brahmātha puruṣo rudras trayam etat trayīmayam //
                   <span class="ref">ViP_2,11.12</span></p>
               
               
               <p id="ViP_2,11.13">
                  sargādau ṛṅmayo brahmā sthitau viṣṇur yajurmayaḥ <br />
                  rudraḥ sāmamayo 'ntāya tasmāt tasyāśucir dhvaniḥ //
                   <span class="ref">ViP_2,11.13</span></p>
               
               
               <p id="ViP_2,11.14">
                  evaṃ sā sāttvikī śaktir vaiṣṇavī yā trayīmayī <br />
                  ātmasaptagaṇasthaṃ taṃ bhāsvantam adhitiṣṭhati //
                   <span class="ref">ViP_2,11.14</span></p>
               
               
               <p id="ViP_2,11.15">
                  tayā cādhiṣṭhitaḥ so 'pi jājvalīti svaraśmibhiḥ <br />
                  tamaḥ samastajagatāṃ nāśaṃ nayati cākhilam //
                   <span class="ref">ViP_2,11.15</span></p>
               
               
               <p id="ViP_2,11.16">
                  stuvanti taṃ vai munayo gandharvair gīyate puraḥ <br />
                  nṛtyanty apsaraso yānti tasya cānu niśācarāḥ //
                   <span class="ref">ViP_2,11.16</span></p>
               
               
               <p id="ViP_2,11.17">
                  vahanti pannagā yakṣaiḥ kriyate 'bhīṣusaṃgrahaḥ <br />
                  vālakhilyās tathaivainaṃ parivārya samāsate //
                   <span class="ref">ViP_2,11.17</span></p>
               
               
               <p id="ViP_2,11.18">
                  nodetā nāstametā ca kadācic chaktirūpadhṛk <br />
                  viṣṇur viṣṇoḥ pṛthak tasya gaṇaḥ saptavidho 'py ayam //
                   <span class="ref">ViP_2,11.18</span></p>
               
               
               <p id="ViP_2,11.19">
                  stambhasthadarpaṇasyaiti yo 'yam āsannatāṃ naraḥ <br />
                  chāyādarśanasaṃyogaṃ sa saṃprāpnoty athātmanaḥ //
                   <span class="ref">ViP_2,11.19</span></p>
               
               
               <p id="ViP_2,11.20">
                  evaṃ sā vaiṣṇavī śaktir naivāpaiti tato dvija <br />
                  māsānumāsaṃ bhāsvantam adhyāste tatra saṃsthitam //
                   <span class="ref">ViP_2,11.20</span></p>
               
               
               <p id="ViP_2,11.21">
                  pitṛdevamanuṣyādīn sa sadāpyāyayan prabhuḥ <br />
                  parivartaty ahorātrakāraṇaṃ savitā dvija //
                   <span class="ref">ViP_2,11.21</span></p>
               
               
               <p id="ViP_2,11.22">
                  sūryaraśmiḥ suṣumṇo yas tarpitas tena candramāḥ <br />
                  kṛṣṇapakṣe 'maraiḥ śaśvat pīyate vai sudhāmayaḥ //
                   <span class="ref">ViP_2,11.22</span></p>
               
               
               <p id="ViP_2,11.23">
                  pītaṃ taṃ dvikalaṃ somaṃ kṛṣṇapakṣakṣaye dvija <br />
                  pibanti pitaras teṣāṃ bhāskarāt tarpaṇaṃ tathā //
                   <span class="ref">ViP_2,11.23</span></p>
               
               
               <p id="ViP_2,11.24">
                  ādatte raśmibhir yaṃ tu kṣitisaṃsthaṃ rasaṃ raviḥ <br />
                  tam utsṛjati bhūtānāṃ puṣṭyarthaṃ sasyavṛddhaye //
                   <span class="ref">ViP_2,11.24</span></p>
               
               
               <p id="ViP_2,11.25">
                  tena prīṇāty aśeṣāṇi bhūtāni bhagavān raviḥ <br />
                  pitṛdevamanuṣyādīn evam āpyāyayaty asau //
                   <span class="ref">ViP_2,11.25</span></p>
               
               
               <p id="ViP_2,11.26">
                  pakṣatṛptiṃ tu devānāṃ pitṝṇāṃ caiva māsikīm <br />
                  śaśvat tṛptiṃ ca martyānāṃ maitreyārkaḥ prayacchati //
                   <span class="ref">ViP_2,11.26</span></p>
               
               
               <p>[[iti śrīviṣṇupurāṇe dvitīye 'ṃśe ekādaśo 'dhyāyaḥ ]]</p>
               
               </div>
            
            <div id="d1e40177">
               parāśara uvāca:
               
               <p id="ViP_2,12.1">
                  rathas tricakraḥ somasya kundābhās tasya vājinaḥ <br />
                  vāmadakṣiṇato yuktā daśa tena caraty asau //
                   <span class="ref">ViP_2,12.1</span></p>
               
               
               <p id="ViP_2,12.2">
                  vīthyāśrayāṇi ṛkṣāṇi dhruvādhāreṇa veginā <br />
                  hrāsavṛddhikramas tasya raśmīnāṃ savitur yathā //
                   <span class="ref">ViP_2,12.2</span></p>
               
               
               <p id="ViP_2,12.3">
                  arkasyeva hi tasyāśvāḥ sakṛdyuktā vahanti te <br />
                  kalpam ekaṃ muniśreṣṭha vārigarbhasamudbhavāḥ //
                   <span class="ref">ViP_2,12.3</span></p>
               
               
               <p id="ViP_2,12.4">
                  kṣīṇaṃ pītaṃ suraiḥ somam āpyāyayati dīptimān <br />
                  maitreyaikakalaṃ santaṃ raśminaikena bhāskaraḥ //
                   <span class="ref">ViP_2,12.4</span></p>
               
               
               <p id="ViP_2,12.5">
                  krameṇa yena pīto 'sau devais tena niśākaram <br />
                  āpyāyayaty anudinaṃ bhāskaro vāritaskaraḥ //
                   <span class="ref">ViP_2,12.5</span></p>
               
               
               <p id="ViP_2,12.6">
                  saṃbhṛtaṃ cārdhamāsena tat somasthaṃ sudhāmṛtam <br />
                  pibanti devā maitreya sudhāhārā yato 'marāḥ //
                   <span class="ref">ViP_2,12.6</span></p>
               
               
               <p id="ViP_2,12.7">
                  trayas triṃśatsahasrāṇi trayas triṃśacchatāni ca <br />
                  trayas triṃśat tathā devāḥ pibanti kṣaṇadākaram //
                   <span class="ref">ViP_2,12.7</span></p>
               
               
               <p id="ViP_2,12.8">
                  kalādvayāvaśiṣṭas tu praviṣṭaḥ sūryamaṇḍalam <br />
                  amākhyaraśmau vasati amāvāsyā tataḥ smṛtā //
                   <span class="ref">ViP_2,12.8</span></p>
               
               
               <p id="ViP_2,12.9">
                  apsu tasminn ahorātre pūrvaṃ viśati candramāḥ <br />
                  tato vīrutsu vasati prayāty arkaṃ tataḥ kramāt //
                   <span class="ref">ViP_2,12.9</span></p>
               
               
               <p id="ViP_2,12.10">
                  chinatti vīrudho yas tu vīrutsaṃsthe niśākare <br />
                  patraṃ vā pātayaty ekaṃ brahmahatyāṃ sa vindati //
                   <span class="ref">ViP_2,12.10</span></p>
               
               
               <p id="ViP_2,12.11">
                  śeṣe pañcadaśe bhāge kiṃcicchiṣṭe kalātmake <br />
                  aparāhṇe pitṛgaṇā jaghanyaṃ paryupāsate //
                   <span class="ref">ViP_2,12.11</span></p>
               
               
               <p id="ViP_2,12.12">
                  pibanti dvikalaṃ somaṃ śiṣṭā tasya kalā tu yā <br />
                  sudhāmṛtamayī puṇyā tām indoḥ pitaro mune //
                   <span class="ref">ViP_2,12.12</span></p>
               
               
               <p id="ViP_2,12.13">
                  niḥsṛtaṃ tad amāvāsyāṃ gabhastibhyaḥ sudhāmṛtam <br />
                  māsatṛptim avāpyāgryāṃ pitaraḥ santi nirvṛtāḥ <br />
                  saumyā barhiṣadaś caiva agniṣvāttāś ca te tridhā //
                   <span class="ref">ViP_2,12.13</span></p>
               
               
               <p id="ViP_2,12.14">
                  evaṃ devān site pakṣe kṛṣṇapakṣe tathā pitṝn <br />
                  vīrudhaś cāmṛtamayaiḥ śītair apparamāṇubhiḥ //
                   <span class="ref">ViP_2,12.14</span></p>
               
               
               <p id="ViP_2,12.15">
                  vīrudhauṣadhiniṣpattyā manuṣyapaśukīṭakān <br />
                  āpyāyayati śītāṃśuḥ prākāśyāhlādanena tu //
                   <span class="ref">ViP_2,12.15</span></p>
               
               
               <p id="ViP_2,12.16">
                  vāyvagnidravyasaṃbhūto rathaś candrasutasya ca <br />
                  piśaṅgais turagair yuktaḥ so 'ṣṭābhir vāyuvegibhiḥ //
                   <span class="ref">ViP_2,12.16</span></p>
               
               
               <p id="ViP_2,12.17">
                  savarūthaḥ sānukarṣo yukto bhūsaṃbhavair hayaiḥ <br />
                  sopāsaṅgapatākas tu śukrasyāpi ratho mahān //
                   <span class="ref">ViP_2,12.17</span></p>
               
               
               <p id="ViP_2,12.18">
                  aṣṭāśvaḥ kāñcanaḥ śrīmān bhaumasyāpi ratho mahān <br />
                  padmarāgāruṇair aśvaiḥ saṃyukto vahnisaṃbhavaiḥ //
                   <span class="ref">ViP_2,12.18</span></p>
               
               
               <p id="ViP_2,12.19">
                  aṣṭābhiḥ pāṇḍarair yuktair vājibhiḥ kāñcane rathe <br />
                  tasmiṃs tiṣṭhati varṣaṃ vai rāśau rāśau bṛhaspatiḥ //
                   <span class="ref">ViP_2,12.19</span></p>
               
               
               <p id="ViP_2,12.20">
                  ākāśasaṃbhavair aśvaiḥ śabalaiḥ syandanaṃ yutam <br />
                  samāruhya śanair yāti mandagāmī śanaiścaraḥ //
                   <span class="ref">ViP_2,12.20</span></p>
               
               
               <p id="ViP_2,12.21">
                  svarbhānos turagā hy aṣṭau bhṛṅgābhā dhūsaraṃ ratham <br />
                  sakṛdyuktās tu maitreya vahanty avirataṃ sadā //
                   <span class="ref">ViP_2,12.21</span></p>
               
               
               <p id="ViP_2,12.22">
                  ādityān niḥsṛto rāhuḥ somaṃ gacchati parvasu <br />
                  ādityam eti somāc ca punaḥ saureṣu parvasu //
                   <span class="ref">ViP_2,12.22</span></p>
               
               
               <p id="ViP_2,12.23">
                  tathā keturathasyāśvā aṣṭau te vātaraṃhasaḥ <br />
                  palāladhūmavarṇābhā lākṣārasanibhāruṇāḥ //
                   <span class="ref">ViP_2,12.23</span></p>
               
               
               <p id="ViP_2,12.24">
                  ete mayā grahāṇāṃ vai tavākhyātā rathā nava <br />
                  sarve dhruve mahābhāga prabaddhā vāyuraśmibhiḥ //
                   <span class="ref">ViP_2,12.24</span></p>
               
               
               <p id="ViP_2,12.25">
                  graharkṣatārādhiṣṇyāni dhruve baddhāny aśeṣataḥ <br />
                  bhramanty ucitacāreṇa maitreyānilaraśmibhiḥ //
                   <span class="ref">ViP_2,12.25</span></p>
               
               
               <p id="ViP_2,12.26">
                  yāvantyaś caiva tārās tās tāvanto vātaraśmayaḥ <br />
                  sarve dhruve nibaddhās te bhramanto bhrāmayanti tam //
                   <span class="ref">ViP_2,12.26</span></p>
               
               
               <p id="ViP_2,12.27">
                  tailapīḍā yathā cakraṃ bhramanto bhrāmayanti vai <br />
                  tathā bhramanti jyotīṃṣi vātaviddhāni sarvaśaḥ //
                   <span class="ref">ViP_2,12.27</span></p>
               
               
               <p id="ViP_2,12.28">
                  alātacakravad yānti vātacakreritāni tu <br />
                  yasmāj jyotīṃṣi vahati pravahas tena sa smṛtaḥ //
                   <span class="ref">ViP_2,12.28</span></p>
               
               
               <p id="ViP_2,12.29">
                  śiśumāras tu yaḥ proktaḥ sa dhruvo yatra tiṣṭhati <br />
                  saṃniveśaṃ ca tasyāpi śṛṇuṣva munisattama //
                   <span class="ref">ViP_2,12.29</span></p>
               
               
               <p id="ViP_2,12.30">
                  yad ahnā kurute pāpaṃ dṛṣṭvā taṃ niśi mucyate <br />
                  yāvantyaś caiva tārās tāḥ śiśumārāśritā divi <br />
                  tāvanty eva tu varṣāṇi jīvaty abhyadhikāni ca //
                   <span class="ref">ViP_2,12.30</span></p>
               
               
               <p id="ViP_2,12.31">
                  uttānapādas tasyātha vijñeyo hy uttaro hanuḥ <br />
                  yajño 'dharaś ca vijñeyo dharmo mūrdhānam āśritaḥ //
                   <span class="ref">ViP_2,12.31</span></p>
               
               
               <p id="ViP_2,12.32">
                  hṛdi nārāyaṇaś cāste aśvinau pūrvapādayoḥ <br />
                  varuṇaś cāryamā caiva paścime tasya sakthinī //
                   <span class="ref">ViP_2,12.32</span></p>
               
               
               <p id="ViP_2,12.33">
                  śiśnaṃ saṃvatsaras tasya mitro 'pānaṃ samāśritaḥ //
                   <span class="ref">ViP_2,12.33</span></p>
               
               
               <p id="ViP_2,12.34">
                  pucche 'gniś ca mahendraś ca kaśyapo 'tha tato dhruvaḥ <br />
                  tārakā śiśumārasya nāstam eti catuṣṭayam //
                   <span class="ref">ViP_2,12.34</span></p>
               
               
               <p id="ViP_2,12.35">
                  ity eṣa saṃniveśo yaḥ pṛthivyā jyotiṣāṃ tathā <br />
                  dvīpānām udadhīnāṃ ca parvatānāṃ ca kīrtitaḥ //
                   <span class="ref">ViP_2,12.35</span></p>
               
               
               <p id="ViP_2,12.36">
                  varṣāṇāṃ ca nadīnāṃ ca ye ca teṣu vasanti vai <br />
                  teṣāṃ svarūpam ākhyātaṃ saṃkṣepāc chrūyatāṃ punaḥ //
                   <span class="ref">ViP_2,12.36</span></p>
               
               
               <p id="ViP_2,12.37">
                  yad ambu vaiṣṇavaḥ kāyas tato vipra vasuṃdharā <br />
                  padmākārā samudbhūtā parvatābdhyādisaṃyutā //
                   <span class="ref">ViP_2,12.37</span></p>
               
               
               <p id="ViP_2,12.38">
                  jyotīṃṣi viṣṇur bhuvanāni viṣṇur vanāni viṣṇur girayo diśaś ca <br />
                  nadyaḥ samudrāś ca sa eva sarvaṃ yad asti yan nāsti ca vipravarya //
                   <span class="ref">ViP_2,12.38</span></p>
               
               
               <p id="ViP_2,12.39">
                  jñānasvarūpo bhagavān yato 'sāv aśeṣamūrtir na tu vastubhūtaḥ <br />
                  tato hi śailābdhidharādibhedāñ jānīhi vijñānavijṛmbhitāni //
                   <span class="ref">ViP_2,12.39</span></p>
               
               
               <p id="ViP_2,12.40">
                  yadā tu śuddhaṃ nijarūpi sarvaṃ karmakṣaye jñānam apāstadoṣam <br />
                  tadā hi saṃkalpataroḥ phalāni bhavanti no vastuṣu vastubhedāḥ //
                   <span class="ref">ViP_2,12.40</span></p>
               
               
               <p id="ViP_2,12.41">
                  vastv asti kiṃ kutracid ādimadhya paryantahīnaṃ satataikarūpam <br />
                  yac cānyathātvaṃ dvija yāti bhūyo na tat tathā tatra kuto hi tattvam //
                   <span class="ref">ViP_2,12.41</span></p>
               
               
               <p id="ViP_2,12.42">
                  mahī ghaṭatvaṃ ghaṭataḥ kapālikā kapālikā cūrṇarajas tato 'ṇuḥ <br />
                  janaiḥ svakarmastimitātmaniścayair ālakṣyate brūhi kim atra vastu //
                   <span class="ref">ViP_2,12.42</span></p>
               
               
               <p id="ViP_2,12.43">
                  tasmān na vijñānam ṛte 'sti kiṃcit kvacit kadācid dvija vastujātam <br />
                  vijñānam ekaṃ nijakarmabheda vibhinnacittair bahudhābhyupetam //
                   <span class="ref">ViP_2,12.43</span></p>
               
               
               <p id="ViP_2,12.44">
                  jñānaṃ viśuddhaṃ vimalaṃ viśokam aśeṣalobhādinirastasaṅgam <br />
                  ekaṃ sadaikaṃ paramaḥ pareśaḥ sa vāsudevo na yato 'nyad asti //
                   <span class="ref">ViP_2,12.44</span></p>
               
               
               <p id="ViP_2,12.45">
                  sadbhāva eṣo bhavato mayokto jñānaṃ yathā satyam asatyam anyat <br />
                  etat tu yat saṃvyavahārabhūtaṃ tatrāpi coktaṃ bhuvanāśritaṃ te //
                   <span class="ref">ViP_2,12.45</span></p>
               
               
               <p id="ViP_2,12.46">
                  yajñaḥ paśur vahnir aśeṣa-ṛtvik somaḥ surāḥ svargamayaś ca kāmaḥ <br />
                  ityādikarmāśritamārgadṛṣṭaṃ bhūrādibhogāś ca phalāni teṣām //
                   <span class="ref">ViP_2,12.46</span></p>
               
               
               <p id="ViP_2,12.47">
                  yac caitad bhuvanagataṃ mayā tavoktaṃ sarvatra vrajati hi karmavaśya ekaḥ <br />
                  jñātvaivaṃ dhruvam acalaṃ sadaikarūpaṃ tat kuryād viśati hi yena vāsudevam //
                   <span class="ref">ViP_2,12.47</span></p>
               
               
               <p>[[iti śrīviṣṇupurāṇe dvitīye 'ṃśe dvādaśo 'dhyāyaḥ ]]</p>
               
               </div>
            
            <div id="d1e41093">
               maitreya uvāca:
               
               <p id="ViP_2,13.1">
                  bhagavan samyag ākhyātaṃ yat pṛṣṭo 'si mayākhilam <br />
                  bhūsamudrādisaritāṃ saṃsthānaṃ grahasaṃsthitiḥ //
                   <span class="ref">ViP_2,13.1</span></p>
               
               
               <p id="ViP_2,13.2">
                  viṣṇvādhāraṃ yathā caitat trailokyaṃ samavasthitam <br />
                  paramārthaś ca me prokto yathā jñānaṃ pradhānataḥ //
                   <span class="ref">ViP_2,13.2</span></p>
               
               
               <p id="ViP_2,13.3">
                  yat tu tad bhagavān āha bharatasya mahīpateḥ <br />
                  kathayiṣyāmi caritaṃ tan mamākhyātum arhasi //
                   <span class="ref">ViP_2,13.3</span></p>
               
               
               <p id="ViP_2,13.4">
                  bharataḥ sa mahīpālaḥ sālagrāme 'vasat kila <br />
                  yogayuktaḥ samādhāya vāsudeve manaḥ sadā //
                   <span class="ref">ViP_2,13.4</span></p>
               
               
               <p id="ViP_2,13.5">
                  puṇyadeśaprabhāvena dhyāyataś ca sadā harim <br />
                  kathaṃ tu nābhavan muktir yadābhūt sa dvijaḥ punaḥ //
                   <span class="ref">ViP_2,13.5</span></p>
               
               
               <p id="ViP_2,13.6">
                  vipratve ca kṛtaṃ tena yad bhūyaḥ sumahātmanā <br />
                  pūrvakarmasvabhāvena tan mamākhyātum arhasi //
                   <span class="ref">ViP_2,13.6</span></p>
               
               parāśara uvāca:
               
               <p id="ViP_2,13.7">
                  sālagrāme mahābhāgo bhagavannyastamānasaḥ <br />
                  uvāsa suciraṃ kālaṃ maitreya pṛthivīpatiḥ //
                   <span class="ref">ViP_2,13.7</span></p>
               
               
               <p id="ViP_2,13.8">
                  ahiṃsādiṣv aśeṣeṣu guṇeṣu guṇināṃ varaḥ <br />
                  avāpa paramāṃ kāṣṭhāṃ manasaś cāpi saṃyame //
                   <span class="ref">ViP_2,13.8</span></p>
               
               
               <p id="ViP_2,13.9">
                  yajñeśācyuta govinda mādhavānanta keśava <br />
                  kṛṣṇa viṣṇo hṛṣīkeśety āha rājā sa kevalam //
                   <span class="ref">ViP_2,13.9</span></p>
               
               <span class="note">After 9c ed. Veṅk. ins.:</span>
               
               
               <p id="ViP_2,13.9*11:1">
                  .... .... vāsudeva namo 'stu te //
                   <span class="ref">ViP_2,13.9*11:1</span></p>
               
               
               <p id="ViP_2,13.9*11:2">
                  iti rājāha bharato ... //
                   <span class="ref">ViP_2,13.9*11:2</span></p>
               
               
               <p id="ViP_2,13.10">
                  nānyaj jagāda maitreya kiṃcit svapnāntareṣv api <br />
                  etat padaṃ tadarthaṃ ca vinā nānyad acintayat //
                   <span class="ref">ViP_2,13.10</span></p>
               
               
               <p id="ViP_2,13.11">
                  samitpuṣpakuśādānaṃ cakre devakriyākṛte <br />
                  nānyāni cakre karmāṇi niḥsaṅgo yogatāpasaḥ //
                   <span class="ref">ViP_2,13.11</span></p>
               
               
               <p id="ViP_2,13.12">
                  jagāma so 'bhiṣekārtham ekadā tu mahānadīm <br />
                  sasnau tatra tadā cakre snānasyānantarakriyāḥ //
                   <span class="ref">ViP_2,13.12</span></p>
               
               
               <p id="ViP_2,13.13">
                  athājagāma tat tīrthaṃ jalaṃ pātuṃ pipāsitā <br />
                  āsannaprasavā brahmann ekaiva hariṇī vanāt //
                   <span class="ref">ViP_2,13.13</span></p>
               
               
               <p id="ViP_2,13.14">
                  tataḥ samabhavat tatra pītaprāye jale tayā <br />
                  siṃhasya nādaḥ sumahān sarvaprāṇibhayaṃkaraḥ //
                   <span class="ref">ViP_2,13.14</span></p>
               
               
               <p id="ViP_2,13.15">
                  tataḥ sā sahasā trāsād āplutā nimnagātaṭam <br />
                  atyuccārohaṇenāsyā nadyāṃ garbhaḥ papāta saḥ //
                   <span class="ref">ViP_2,13.15</span></p>
               
               
               <p id="ViP_2,13.16">
                  tam ūhyamānaṃ vegena vīcimālāpariplutam <br />
                  jagrāha sa nṛpo garbhāt patitaṃ mṛgapotakam //
                   <span class="ref">ViP_2,13.16</span></p>
               
               
               <p id="ViP_2,13.17">
                  garbhapracyutiduḥkhena prottuṅgākramaṇena ca <br />
                  maitreya sāpi hariṇī papāta ca mamāra ca //
                   <span class="ref">ViP_2,13.17</span></p>
               
               
               <p id="ViP_2,13.18">
                  hariṇīṃ tāṃ vilokyātha vipannāṃ nṛpatāpasaḥ <br />
                  mṛgapotaṃ samādāya punar āśramam āgataḥ //
                   <span class="ref">ViP_2,13.18</span></p>
               
               
               <p id="ViP_2,13.19">
                  cakārānudinaṃ cāsau mṛgapotasya vai nṛpaḥ <br />
                  poṣaṇaṃ puṣyamāṇaś ca sa tena vavṛdhe mune //
                   <span class="ref">ViP_2,13.19</span></p>
               
               
               <p id="ViP_2,13.20">
                  cacārāśramaparyante tṛṇāni gahaneṣu saḥ <br />
                  dūraṃ gatvā ca śārdūlatrāsād abhyāyayau punaḥ //
                   <span class="ref">ViP_2,13.20</span></p>
               
               
               <p id="ViP_2,13.21">
                  prātar gatvātidūraṃ ca sāyam āyāt tadāśramam <br />
                  punaś ca bharatasyābhūd āśramasyoṭajājire //
                   <span class="ref">ViP_2,13.21</span></p>
               
               
               <p id="ViP_2,13.22">
                  tasya tasmin mṛge dūrasamīpaparivartini <br />
                  āsīc cetaḥ samāsaktaṃ na yayāv anyato dvija //
                   <span class="ref">ViP_2,13.22</span></p>
               
               
               <p id="ViP_2,13.23">
                  vimuktarājyatanayaḥ projjhitāśeṣabāndhavaḥ <br />
                  mamatvaṃ sa cakāroccais tasmin hariṇabālake //
                   <span class="ref">ViP_2,13.23</span></p>
               
               
               <p id="ViP_2,13.24">
                  kiṃ vṛkair bhakṣito vyāghraiḥ kiṃ siṃhena nipātitaḥ <br />
                  cirāyamāṇe niṣkrānte tasyāsīd iti mānasam //
                   <span class="ref">ViP_2,13.24</span></p>
               
               
               <p id="ViP_2,13.25">
                  eṣā vasumatī tasya khurāgrakṣatakarburā //
                   <span class="ref">ViP_2,13.25</span></p>
               
               
               <p id="ViP_2,13.26">
                  prītaye mama yāto 'sau kva mamaiṇakabālakaḥ <br />
                  viṣāṇāgreṇa madbāhukaṇḍūyanaparo hi saḥ <br />
                  kṣemeṇābhyāgato 'raṇyād api māṃ sukhayiṣyati //
                   <span class="ref">ViP_2,13.26</span></p>
               
               
               <p id="ViP_2,13.27">
                  ete lūnaśikhās tasya daśanair acirodgataiḥ <br />
                  kuśakāśā virājante baṭavaḥ sāmagā iva //
                   <span class="ref">ViP_2,13.27</span></p>
               
               
               <p id="ViP_2,13.28">
                  itthaṃ ciragate tasmin sa cakre mānasaṃ muniḥ <br />
                  prītiprasannavadanaḥ pārśvasthe cābhavan mṛge //
                   <span class="ref">ViP_2,13.28</span></p>
               
               
               <p id="ViP_2,13.29">
                  samādhibhaṅgas tasyāsīt tanmayatvādṛtātmanaḥ <br />
                  saṃtyaktarājyabhogarddhisvajanasyāpi bhūpateḥ //
                   <span class="ref">ViP_2,13.29</span></p>
               
               
               <p id="ViP_2,13.30">
                  capale capalaṃ tasmin dūragaṃ dūragāmini <br />
                  mṛgapote 'bhavac cittaṃ sthairyavat tasya bhūpateḥ //
                   <span class="ref">ViP_2,13.30</span></p>
               
               
               <p id="ViP_2,13.31">
                  kālena gacchatā so 'tha kālaṃ cakre mahīpatiḥ <br />
                  piteva sāsraṃ putreṇa mṛgapotena vīkṣitaḥ //
                   <span class="ref">ViP_2,13.31</span></p>
               
               
               <p id="ViP_2,13.32">
                  mṛgam eṣa tadādrākṣīt tyajan prāṇān asāv api <br />
                  tanmayatvena maitreya nānyat kiṃcid acintayat //
                   <span class="ref">ViP_2,13.32</span></p>
               
               
               <p id="ViP_2,13.33">
                  tataś ca tatkālakṛtāṃ bhāvanāṃ prāpya tādṛśīm <br />
                  jambūmārge mahāraṇye jajñe jātismaro mṛgaḥ //
                   <span class="ref">ViP_2,13.33</span></p>
               
               
               <p id="ViP_2,13.34">
                  jātismaratvād udvignaḥ saṃsārāt sa dvijottama <br />
                  vihāya mātaraṃ bhūyaḥ sālagrāmam upāyayau //
                   <span class="ref">ViP_2,13.34</span></p>
               
               
               <p id="ViP_2,13.35">
                  śuṣkais tṛṇais tathā parṇaiḥ sa kurvann ātmapoṣaṇam <br />
                  mṛgatvahetubhūtasya karmaṇo niṣkṛtiṃ yayau //
                   <span class="ref">ViP_2,13.35</span></p>
               
               
               <p id="ViP_2,13.36">
                  tatra cotsṛṣṭadeho 'sau jajñe jātismaro dvijaḥ <br />
                  sadācāravatāṃ śuddhe yogināṃ pravare kule //
                   <span class="ref">ViP_2,13.36</span></p>
               
               
               <p id="ViP_2,13.37">
                  sarvavijñānasaṃpannaḥ sarvaśāstrārthatattvavit <br />
                  apaśyat sa ca maitreya ātmānaṃ prakṛteḥ param //
                   <span class="ref">ViP_2,13.37</span></p>
               
               
               <p id="ViP_2,13.38">
                  ātmano 'dhigatajñāno devādīni mahāmune <br />
                  sarvabhūtāny abhedena dadarśa sa mahāmatiḥ //
                   <span class="ref">ViP_2,13.38</span></p>
               
               
               <p id="ViP_2,13.39">
                  na papāṭha guruproktāṃ kṛtopanayanaḥ śrutim <br />
                  na dadarśa ca karmāṇi śāstrāṇi jagṛhe na ca //
                   <span class="ref">ViP_2,13.39</span></p>
               
               
               <p id="ViP_2,13.40">
                  ukto 'pi bahuśaḥ kiṃcij jaḍavākyam abhāṣata <br />
                  tad apy asaṃskāraguṇaṃ grāmyavākyoktisaṃśritam //
                   <span class="ref">ViP_2,13.40</span></p>
               
               
               <p id="ViP_2,13.41">
                  apadhvastavapuḥ so 'tha malināmbaradhṛg dvijaḥ <br />
                  klinnadantāntaraḥ sarvaiḥ paribhūtaḥ sa nāgaraiḥ //
                   <span class="ref">ViP_2,13.41</span></p>
               
               
               <p id="ViP_2,13.42">
                  saṃmānanā parāṃ hāniṃ yogarddheḥ kurute yataḥ <br />
                  janenāvamato yogī yogasiddhiṃ ca vindati //
                   <span class="ref">ViP_2,13.42</span></p>
               
               
               <p id="ViP_2,13.43">
                  tasmāc careta vai yogī satāṃ dharmam adūṣayan <br />
                  janā yathāvamanyeran gaccheyur naiva saṃgatim //
                   <span class="ref">ViP_2,13.43</span></p>
               
               
               <p id="ViP_2,13.44">
                  hiraṇyagarbhavacanaṃ vicintyetthaṃ mahāmatiḥ <br />
                  ātmānaṃ darśayām āsa jaḍonmattākṛtiṃ jane //
                   <span class="ref">ViP_2,13.44</span></p>
               
               
               <p id="ViP_2,13.45">
                  bhuṅkte kulmāṣavāṭyādiśākaṃ vanyaṃ phalaṃ kaṇān <br />
                  yad yad āpnoti subahu tad atte kālasaṃyamam //
                   <span class="ref">ViP_2,13.45</span></p>
               
               
               <p id="ViP_2,13.46">
                  pitary uparate so 'tha bhrātṛbhrātṛvyabāndhavaiḥ <br />
                  kāritaḥ kṣetrakarmādi kadannāhārapoṣitaḥ //
                   <span class="ref">ViP_2,13.46</span></p>
               
               
               <p id="ViP_2,13.47">
                  sa rūkṣapīnāvayavo jaḍakārī ca karmaṇi <br />
                  sarvalokopakaraṇaṃ babhūvāhāravetanaḥ //
                   <span class="ref">ViP_2,13.47</span></p>
               
               
               <p id="ViP_2,13.48">
                  taṃ tādṛśam asaṃskāraṃ viprākṛtiviceṣṭitam <br />
                  kṣattā sauvīrarājasya viṣṭiyogyam amanyata //
                   <span class="ref">ViP_2,13.48</span></p>
               
               <span class="note">After 48c D4,T3,G2,3,ed. Veṅk. ins.:</span>
               
               
               <p id="ViP_2,13.48*12:1">
                  .... .... kālyai paśum ayojayat //
                   <span class="ref">ViP_2,13.48*12:1</span></p>
               
               
               <p id="ViP_2,13.48*12:2">
                  rātrau taṃ samalaṃkṛtya vaiśaṃsanavidhānataḥ //
                   <span class="ref">ViP_2,13.48*12:2</span></p>
               
               
               <p id="ViP_2,13.48*12:3">
                  adhiṣṭhitaṃ mahākālī jñātvā yogeśvaraṃ tadā //
                   <span class="ref">ViP_2,13.48*12:3</span></p>
               
               
               <p id="ViP_2,13.48*12:4">
                  tataḥ khaḍgaṃ samādāya niśitaṃ niśi sā tadā //
                   <span class="ref">ViP_2,13.48*12:4</span></p>
               
               
               <p id="ViP_2,13.48*12:5">
                  kṣattāraṃ krūrakarmāṇam acchinat kaṇṭhamūlataḥ //
                   <span class="ref">ViP_2,13.48*12:5</span></p>
               
               
               <p id="ViP_2,13.48*12:6">
                  piśitārthaparikaraiḥ papau rudhiram ulbaṇam //
                   <span class="ref">ViP_2,13.48*12:6</span></p>
               
               
               <p id="ViP_2,13.48*12:7">
                  tataḥ sauvīrarājasya prayātasya mahātmanaḥ //
                   <span class="ref">ViP_2,13.48*12:7</span></p>
               
               
               <p id="ViP_2,13.48*12:8">
                  viṣṭikartātha taṃ tatra viṣṭiyogyo 'yam ity api //
                   <span class="ref">ViP_2,13.48*12:8</span></p>
               
               
               <p id="ViP_2,13.48*12:9">
                  kṣattā sauvīrarājasya .... .... //
                   <span class="ref">ViP_2,13.48*12:9</span></p>
               
               
               <p id="ViP_2,13.49">
                  sa rājā śibikārūḍho gantuṃ kṛtamatir dvija <br />
                  babhūvekṣumatītīre kapilarṣer varāśramam //
                   <span class="ref">ViP_2,13.49</span></p>
               
               
               <p id="ViP_2,13.50">
                  śreyaḥ kim atra saṃsāre duḥkhaprāye nṛṇām iti <br />
                  praṣṭuṃ taṃ mokṣadharmajñaṃ kapilākhyaṃ mahāmunim //
                   <span class="ref">ViP_2,13.50</span></p>
               
               
               <p id="ViP_2,13.51">
                  uvāha śibikāṃ tasya kṣattur vacanacoditaḥ <br />
                  nṛṇāṃ viṣṭigṛhītānām anyeṣāṃ so 'pi madhyagaḥ //
                   <span class="ref">ViP_2,13.51</span></p>
               
               
               <p id="ViP_2,13.52">
                  gṛhīto viṣṭinā vipraḥ sarvajñānaikabhājanaḥ <br />
                  jātismaro 'sau pāpasya kṣayakāma uvāha tām //
                   <span class="ref">ViP_2,13.52</span></p>
               
               
               <p id="ViP_2,13.53">
                  yayau jaḍagatiḥ so 'tha yugamātrāvalokanam <br />
                  kurvan matimatāṃ śreṣṭhas te tv anye tvaritaṃ yayuḥ //
                   <span class="ref">ViP_2,13.53</span></p>
               
               
               <p id="ViP_2,13.54">
                  vilokya nṛpatiḥ so 'pi viṣamāṃ śibikāgatim <br />
                  kim etad ity āha samaṃ gamyatāṃ śibikāvahāḥ //
                   <span class="ref">ViP_2,13.54</span></p>
               
               
               <p id="ViP_2,13.55">
                  punas tathaiva śibikāṃ vilokya viṣamāṃ hasan <br />
                  nṛpaḥ kim etad ity āha bhavadbhir gamyate 'nyathā //
                   <span class="ref">ViP_2,13.55</span></p>
               
               
               <p id="ViP_2,13.56">
                  bhūpater vadatas tasya śrutvetthaṃ bahuśo vacaḥ <br />
                  śibikodvāhakāḥ procur ayaṃ yātīty asatvaram //
                   <span class="ref">ViP_2,13.56</span></p>
               
               rājovāca:
               
               <p id="ViP_2,13.57">
                  kiṃ śrānto 'sy alpam adhvānaṃ tvayoḍhā śibikā mama <br />
                  kim āyāsasaho na tvaṃ pīvān asi nirīkṣyase //
                   <span class="ref">ViP_2,13.57</span></p>
               
               brāhmaṇa uvāca:
               
               <p id="ViP_2,13.58">
                  nāhaṃ pīvā na caivoḍhā śibikā bhavato mayā <br />
                  na śrānto 'smi na cāyāsaḥ soḍhavyo 'sti mahīpate //
                   <span class="ref">ViP_2,13.58</span></p>
               
               rājovāca:
               
               <p id="ViP_2,13.59">
                  pratyakṣaṃ dṛśyase pīvān adyāpi śibikā tvayi <br />
                  śramaś ca bhārodvahane bhavaty eva hi dehinām //
                   <span class="ref">ViP_2,13.59</span></p>
               
               brāhmaṇa uvāca:
               
               <p id="ViP_2,13.60">
                  pratyakṣaṃ bhavatā bhūpa yad dṛṣṭaṃ mama tad vada <br />
                  balavān abalaś ceti vācyaṃ paścād viśeṣaṇam //
                   <span class="ref">ViP_2,13.60</span></p>
               
               
               <p id="ViP_2,13.61">
                  tvayoḍhā śibikā ceti tvayy adyāpi ca saṃsthitā <br />
                  mithyaitad atra tu bhavāñ śṛṇotu vacanaṃ mama //
                   <span class="ref">ViP_2,13.61</span></p>
               
               
               <p id="ViP_2,13.62">
                  bhūmau pādayugasyāsthā jaṅghe pādadvaye sthite <br />
                  ūrū jaṅghādvayāvasthau tadādhāraṃ tathodaram //
                   <span class="ref">ViP_2,13.62</span></p>
               
               
               <p id="ViP_2,13.63">
                  vakṣaḥsthalaṃ tathā bāhū skandhau codarasaṃsthitau <br />
                  skandhāśriteyaṃ śibikā mama bhāro 'tra kiṃ kṛtaḥ //
                   <span class="ref">ViP_2,13.63</span></p>
               
               
               <p id="ViP_2,13.64">
                  śibikāyāṃ sthitaṃ cedaṃ dehaṃ tvadupalakṣitam <br />
                  tatra tvam aham apy atra procyate cedam anyathā //
                   <span class="ref">ViP_2,13.64</span></p>
               
               
               <p id="ViP_2,13.65">
                  ahaṃ tvaṃ ca tathānye ca bhūtair uhyāma pārthiva <br />
                  guṇapravāhapatito bhūtavargo 'pi yāty ayam //
                   <span class="ref">ViP_2,13.65</span></p>
               
               
               <p id="ViP_2,13.66">
                  karmavaśyā guṇā hy ete sattvādyāḥ pṛthivīpate <br />
                  avidyāsaṃcitaṃ karma tac cāśeṣeṣu jantuṣu //
                   <span class="ref">ViP_2,13.66</span></p>
               
               
               <p id="ViP_2,13.67">
                  ātmā śuddho 'kṣaraḥ śānto nirguṇaḥ prakṛteḥ paraḥ <br />
                  pravṛddhyapacayau nāsya ekasyākhilajantuṣu //
                   <span class="ref">ViP_2,13.67</span></p>
               
               
               <p id="ViP_2,13.68">
                  yadā nopacayas tasya na caivāpacayo nṛpa <br />
                  tadā pīvān asītītthaṃ kayā yuktyā tvayeritam //
                   <span class="ref">ViP_2,13.68</span></p>
               
               
               <p id="ViP_2,13.69">
                  bhūpādajaṅghākaṭyūrujaṭharādiṣu saṃsthite <br />
                  śibikeyaṃ yadā skandhe tadā bhāraḥ samas tvayā //
                   <span class="ref">ViP_2,13.69</span></p>
               
               
               <p id="ViP_2,13.70">
                  tathānyair jantubhir bhūpa śibikottho na kevalam <br />
                  śailadrumagṛhottho 'pi pṛthivīsaṃbhavo 'pi vā //
                   <span class="ref">ViP_2,13.70</span></p>
               
               
               <p id="ViP_2,13.71">
                  yadā puṃsaḥ pṛthagbhāvaḥ prākṛtaiḥ kāraṇair nṛpa <br />
                  voḍhavyas tu tadā bhāraḥ katamo nṛpate mayā //
                   <span class="ref">ViP_2,13.71</span></p>
               
               
               <p id="ViP_2,13.72">
                  yaddravyā śibikā ceyaṃ taddravyo bhūtasaṃgrahaḥ <br />
                  bhavato me 'khilasyāsya mamatvenopabṛṃhitaḥ //
                   <span class="ref">ViP_2,13.72</span></p>
               
               parāśara uvāca:
               
               <p id="ViP_2,13.73">
                  evam uktvābhavan maunī sa vahañ chibikāṃ dvijaḥ <br />
                  so 'pi rājāvatīryorvyāṃ tatpādau jagṛhe tvaran //
                   <span class="ref">ViP_2,13.73</span></p>
               
               rājovāca:
               
               <p id="ViP_2,13.74">
                  bho bho visṛjya śibikāṃ prasādaṃ kuru me dvija <br />
                  kathyatāṃ ko bhavān atra jālmarūpadharaḥ sthitaḥ //
                   <span class="ref">ViP_2,13.74</span></p>
               
               
               <p id="ViP_2,13.75">
                  yo bhavān yan nimittaṃ vā yad āgamanakāraṇam <br />
                  tat sarvaṃ kathyatāṃ vidvan mahyaṃ śuśrūṣave tvayā //
                   <span class="ref">ViP_2,13.75</span></p>
               
               brāhmaṇa uvāca:
               
               <p id="ViP_2,13.76">
                  śrūyatāṃ ko 'ham ity etad vaktuṃ bhūpa na śakyate <br />
                  upabhoganimittaṃ ca sarvatrāgamanakriyā //
                   <span class="ref">ViP_2,13.76</span></p>
               
               
               <p id="ViP_2,13.77">
                  sukhaduḥkhopabhogau tu tau dehādyupapādakau <br />
                  dharmādharmodbhavau bhoktuṃ jantur dehādim ṛcchati //
                   <span class="ref">ViP_2,13.77</span></p>
               
               
               <p id="ViP_2,13.78">
                  sarvasyaiva hi bhūpāla jantoḥ sarvatra kāraṇam <br />
                  dharmādharmau yatas tasmāt kāraṇaṃ pṛcchyate kutaḥ //
                   <span class="ref">ViP_2,13.78</span></p>
               
               rājovāca:
               
               <p id="ViP_2,13.79">
                  dharmādharmau na saṃdehaḥ sarvakāryeṣu kāraṇam <br />
                  upabhoganimittaṃ ca dehīdeśāntarāgamaḥ //
                   <span class="ref">ViP_2,13.79</span></p>
               
               
               <p id="ViP_2,13.80">
                  yat tv etad bhavatā proktaṃ ko 'ham ity etad ātmanaḥ <br />
                  vaktuṃ na śakyate śrotuṃ tan mamecchā pravartate //
                   <span class="ref">ViP_2,13.80</span></p>
               
               
               <p id="ViP_2,13.81">
                  yo 'sti so 'ham iti brahman kathaṃ vaktuṃ na śakyate <br />
                  ātmany eva na doṣāya śabdo 'ham iti yo dvija //
                   <span class="ref">ViP_2,13.81</span></p>
               
               brāhmaṇa uvāca:
               
               <p id="ViP_2,13.82">
                  śabdo 'ham iti doṣāya nātmany eṣa tathaiva tat <br />
                  anātmany ātmavijñānaṃ śabdo vā bhrāntilakṣaṇaḥ //
                   <span class="ref">ViP_2,13.82</span></p>
               
               
               <p id="ViP_2,13.83">
                  jihvā bravīty aham iti dantauṣṭhau tālukaṃ nṛpa <br />
                  ete nāhaṃ yataḥ sarve vāṅniṣpādanahetavaḥ //
                   <span class="ref">ViP_2,13.83</span></p>
               
               
               <p id="ViP_2,13.84">
                  kiṃ hetubhir vadaty eṣā vāg evāham iti svayam <br />
                  tathāpi vāṅ nāham etad vaktum itthaṃ na yujyate //
                   <span class="ref">ViP_2,13.84</span></p>
               
               
               <p id="ViP_2,13.85">
                  piṇḍaḥ pṛthag yataḥ puṃsaḥ śiraḥpāṇyādilakṣaṇaḥ <br />
                  tato 'ham iti kutraitāṃ saṃjñāṃ rājan karomy aham //
                   <span class="ref">ViP_2,13.85</span></p>
               
               
               <p id="ViP_2,13.86">
                  yady anyo 'sti paraḥ ko 'pi mattaḥ pārthivasattama <br />
                  tadaiṣo 'ham ayaṃ cānyo vaktum evam apīṣyate //
                   <span class="ref">ViP_2,13.86</span></p>
               
               
               <p id="ViP_2,13.87">
                  yadā samastadeheṣu pumān eko vyavasthitaḥ <br />
                  tadā hi ko bhavān ko 'ham ity etad viphalaṃ vacaḥ //
                   <span class="ref">ViP_2,13.87</span></p>
               
               
               <p id="ViP_2,13.88">
                  tvaṃ rājā śibikā ceyam vayaṃ vāhāḥ puraḥsarāḥ <br />
                  ayaṃ ca bhavato loko na sad etan nṛpocyate //
                   <span class="ref">ViP_2,13.88</span></p>
               
               
               <p id="ViP_2,13.89">
                  vṛkṣād dāru tataś ceyaṃ śibikā tvadadhiṣṭhitā <br />
                  kva vṛkṣasaṃjñā yātā syād dārusaṃjñātha vā nṛpa //
                   <span class="ref">ViP_2,13.89</span></p>
               
               
               <p id="ViP_2,13.90">
                  vṛkṣārūḍho mahārājo nāyaṃ vadati te janaḥ <br />
                  na ca dāruṇi sarvas tvāṃ bravīti śibikāgatam //
                   <span class="ref">ViP_2,13.90</span></p>
               
               
               <p id="ViP_2,13.91">
                  śibikādārusaṃghāto racanāsthitisaṃsthitiḥ <br />
                  anviṣyatāṃ nṛpaśreṣṭha tadbhede śibikā tvayā //
                   <span class="ref">ViP_2,13.91</span></p>
               
               
               <p id="ViP_2,13.92">
                  evaṃ chatraśalākānāṃ pṛthagbhāvo vimṛśyatām <br />
                  kva yātaṃ chatram ity eṣa nyāyas tvayi tathā mayi //
                   <span class="ref">ViP_2,13.92</span></p>
               
               
               <p id="ViP_2,13.93">
                  pumān strī gaur ayaṃ vājī kuñjaro vihagas taruḥ <br />
                  deheṣu lokasaṃjñeyaṃ vijñeyā karmahetuṣu //
                   <span class="ref">ViP_2,13.93</span></p>
               
               
               <p id="ViP_2,13.94">
                  pumān na devo na naro na paśur na ca pādapaḥ <br />
                  śarīrākṛtibhedās tu bhūpaite karmayonayaḥ //
                   <span class="ref">ViP_2,13.94</span></p>
               
               
               <p id="ViP_2,13.95">
                  vastu rājeti yal loke yac ca rājabhaṭātmakam <br />
                  tathānyac ca nṛpetthaṃ tan na satsaṃkalpanāmayam //
                   <span class="ref">ViP_2,13.95</span></p>
               
               
               <p id="ViP_2,13.96">
                  yat tu kālāntareṇāpi nānyasaṃjñām upaiti vai <br />
                  pariṇāmādisaṃbhūtaṃ tad vastu nṛpa tac ca kim //
                   <span class="ref">ViP_2,13.96</span></p>
               
               
               <p id="ViP_2,13.97">
                  tvaṃ rājā sarvalokasya pituḥ putro ripo ripuḥ <br />
                  patnyāḥ patiḥ pitā sūnoḥ kaṃ tvāṃ bhūpa vadāmy aham //
                   <span class="ref">ViP_2,13.97</span></p>
               
               
               <p id="ViP_2,13.98">
                  tvaṃ kim etac chiraḥ kiṃ nu śiras tava tathodaram <br />
                  kim u pādādikaṃ tvaṃ vai tavaitat kiṃ mahīpate //
                   <span class="ref">ViP_2,13.98</span></p>
               
               
               <p id="ViP_2,13.99">
                  samastāvayavebhyas tvaṃ pṛthag bhūpa vyavasthitaḥ <br />
                  ko 'ham ity eva nipuṇo bhūtvā cintaya pārthiva //
                   <span class="ref">ViP_2,13.99</span></p>
               
               
               <p id="ViP_2,13.100">
                  evaṃ vyavasthite tattve mayāham iti bhāṣitum <br />
                  pṛthakkaraṇaniṣpādyaṃ śakyate nṛpate katham //
                   <span class="ref">ViP_2,13.100</span></p>
               
               
               <p>[[iti śrīviṣṇupurāṇe dvitīye 'ṃśe trayodaśo 'dhyāyaḥ ]]</p>
               
               </div>
            
            <div id="d1e43159">
               parāśara uvāca:
               
               <p id="ViP_2,14.1">
                  niśamya tasyeti vacaḥ paramārthasamanvitam <br />
                  praśrayāvanato bhūtvā tam āha nṛpatir dvijam //
                   <span class="ref">ViP_2,14.1</span></p>
               
               <span class="note">Ś2,D7 ins.:</span>
               
               
               <p id="ViP_2,14.1*13:1">
                  nāham ityādivākyena pramāṇāsaṃbhave gate //
                   <span class="ref">ViP_2,14.1*13:1</span></p>
               
               
               <p id="ViP_2,14.1*13:2">
                  prameyāsaṃbhavāśaṅkī bhūyo bhūyo 'tha pṛcchati //
                   <span class="ref">ViP_2,14.1*13:2</span></p>
               
               rājovāca:
               
               <p id="ViP_2,14.2">
                  bhagavan yat tvayā proktaṃ paramārthamayaṃ vacaḥ <br />
                  śrute tasmin bhramantīva manaso mama vṛttayaḥ //
                   <span class="ref">ViP_2,14.2</span></p>
               
               
               <p id="ViP_2,14.3">
                  etad vivekavijñānaṃ yad aśeṣeṣu jantuṣu <br />
                  bhavatā darśitaṃ vipra tat paraṃ prakṛter mahat //
                   <span class="ref">ViP_2,14.3</span></p>
               
               
               <p id="ViP_2,14.4">
                  nāhaṃ vahāmi śibikāṃ śibikā na mayi sthitā <br />
                  śarīram anyad asmatto yeneyaṃ śibikā dhṛtā //
                   <span class="ref">ViP_2,14.4</span></p>
               
               
               <p id="ViP_2,14.5">
                  guṇapravṛttyā bhūtānāṃ pravṛttiḥ karmacoditā <br />
                  pravartante guṇāś caite kiṃ mameti tvayoditam //
                   <span class="ref">ViP_2,14.5</span></p>
               
               
               <p id="ViP_2,14.6">
                  etasmin paramārthajña mama śrotrapathaṃ gate <br />
                  mano vihvalatām eti paramārthārthitāṃ gatam //
                   <span class="ref">ViP_2,14.6</span></p>
               
               
               <p id="ViP_2,14.7">
                  pūrvam eva mahābhāgaṃ kapilarṣim ahaṃ dvija <br />
                  praṣṭum abhyudyato gatvā śreyaḥ kiṃ nv ity asaṃśayam //
                   <span class="ref">ViP_2,14.7</span></p>
               
               
               <p id="ViP_2,14.8">
                  tadantare ca bhavatā yad idaṃ vākyam īritam <br />
                  tenaiva paramārthārthaṃ tvayi cetaḥ pradhāvati //
                   <span class="ref">ViP_2,14.8</span></p>
               
               
               <p id="ViP_2,14.9">
                  kapilarṣir bhagavataḥ sarvabhūtasya vai kila <br />
                  viṣṇor aṃśo jaganmohanāśāyorvīm upāgataḥ //
                   <span class="ref">ViP_2,14.9</span></p>
               
               
               <p id="ViP_2,14.10">
                  sa eva bhagavān nūnam asmākaṃ hitakāmyayā <br />
                  pratyakṣatām atra gato yathaitad bhavatocyate //
                   <span class="ref">ViP_2,14.10</span></p>
               
               
               <p id="ViP_2,14.11">
                  tan mahyaṃ praṇatāya tvaṃ yac chreyaḥ paramaṃ dvija <br />
                  tad vadākhilavijñānajalavīcyudadhir bhavān //
                   <span class="ref">ViP_2,14.11</span></p>
               
               brāhmaṇa uvāca:
               
               <p id="ViP_2,14.12">
                  bhūpa pṛcchasi kiṃ śreyaḥ paramārthaṃ nu pṛcchasi <br />
                  śreyāṃsy aparamārthāni aśeṣāṇy eva bhūpate //
                   <span class="ref">ViP_2,14.12</span></p>
               
               
               <p id="ViP_2,14.13">
                  devatārādhanaṃ kṛtvā dhanasaṃpadam icchati <br />
                  putrān icchati rājyaṃ ca śreyas tatprāptilakṣaṇam //
                   <span class="ref">ViP_2,14.13</span></p>
               
               
               <p id="ViP_2,14.14">
                  karma yajñātmakaṃ śreyaḥ svarlokaphaladāyi yat <br />
                  śreyaḥ pradhānaṃ ca phale tad evānabhisaṃhite //
                   <span class="ref">ViP_2,14.14</span></p>
               
               
               <p id="ViP_2,14.15">
                  ātmā dhyeyaḥ sadā bhūpa yogayuktais tathā param <br />
                  śreyas tasyaiva saṃyogaḥ śreyo yaḥ paramātmanaḥ //
                   <span class="ref">ViP_2,14.15</span></p>
               
               
               <p id="ViP_2,14.16">
                  śreyāṃsy evam anekāni śataśo 'tha sahasraśaḥ <br />
                  santy atra paramārthās tu na tv ete śrūyatāṃ ca me //
                   <span class="ref">ViP_2,14.16</span></p>
               
               
               <p id="ViP_2,14.17">
                  dharmāya tyajyate kiṃ tu paramārtho dhanaṃ yadi <br />
                  vyayaś ca kriyate kasmāt kāmaprāptyupalakṣaṇaḥ //
                   <span class="ref">ViP_2,14.17</span></p>
               
               
               <p id="ViP_2,14.18">
                  putraś cet paramārthākhyaḥ so 'py anyasya nareśvara <br />
                  paramārthabhūtaḥ so 'nyasya paramārtho hi tatpitā //
                   <span class="ref">ViP_2,14.18</span></p>
               
               
               <p id="ViP_2,14.19">
                  evaṃ na paramārtho 'sti jagaty asmiṃś carācare <br />
                  paramārtho hi kāryāṇi kāraṇānām aśeṣataḥ //
                   <span class="ref">ViP_2,14.19</span></p>
               
               
               <p id="ViP_2,14.20">
                  rājyādiprāptir atroktā paramārthatayā yadi <br />
                  paramārthā bhavanty atra na bhavanti ca vai tataḥ //
                   <span class="ref">ViP_2,14.20</span></p>
               
               
               <p id="ViP_2,14.21">
                  ṛgyajuḥsāmaniṣpādyaṃ yajñakarma mataṃ tava <br />
                  paramārthabhūtaṃ tatrāpi śrūyatāṃ gadato mama //
                   <span class="ref">ViP_2,14.21</span></p>
               
               
               <p id="ViP_2,14.22">
                  yat tu niṣpādyate kāryaṃ mṛdā kāraṇabhūtayā <br />
                  tat kāraṇānugamanāj jñāyate nṛpa mṛṇmayam //
                   <span class="ref">ViP_2,14.22</span></p>
               
               
               <p id="ViP_2,14.23">
                  evaṃ vināśibhir dravyaiḥ samidājyakuśādibhiḥ <br />
                  niṣpādyate kriyā yā tu sā bhavitrī vināśinī //
                   <span class="ref">ViP_2,14.23</span></p>
               
               
               <p id="ViP_2,14.24">
                  anāśī paramārthaś ca prājñair abhyupagamyate <br />
                  tat tu nāśi na saṃdeho nāśidravyopapāditam //
                   <span class="ref">ViP_2,14.24</span></p>
               
               
               <p id="ViP_2,14.25">
                  tad evāphaladaṃ karma paramārtho matas tava <br />
                  muktisādhanabhūtatvāt paramārtho na sādhanam //
                   <span class="ref">ViP_2,14.25</span></p>
               
               
               <p id="ViP_2,14.26">
                  dhyānaṃ caivātmano bhūpa paramārthārthaśabditam <br />
                  bhedakāri parebhyas tat paramārtho na bhedavān //
                   <span class="ref">ViP_2,14.26</span></p>
               
               
               <p id="ViP_2,14.27">
                  paramātmātmanor yogaḥ paramārtha itīṣyate <br />
                  mithyaitad anyadravyaṃ hi naiti taddravyatāṃ yataḥ //
                   <span class="ref">ViP_2,14.27</span></p>
               
               
               <p id="ViP_2,14.28">
                  tasmāc chreyāṃsy aśeṣāṇi nṛpaitāni na saṃśayaḥ <br />
                  paramārthas tu bhūpāla saṃkṣepāc chrūyatāṃ mama //
                   <span class="ref">ViP_2,14.28</span></p>
               
               
               <p id="ViP_2,14.29">
                  eko vyāpī samaḥ śuddho nirguṇaḥ prakṛteḥ paraḥ <br />
                  janmavṛddhyādirahita ātmā sarvagato 'vyayaḥ //
                   <span class="ref">ViP_2,14.29</span></p>
               
               
               <p id="ViP_2,14.30">
                  parajñānamayo 'sadbhir nāmajātyādibhir vibhuḥ <br />
                  na yogavān na yukto 'bhūn naiva pārthiva yokṣyati //
                   <span class="ref">ViP_2,14.30</span></p>
               
               
               <p id="ViP_2,14.31">
                  tasyātmaparadeheṣu sato 'py ekamayaṃ hi yat <br />
                  vijñānaṃ paramārtho 'sau dvaitino 'tattvadarśinaḥ //
                   <span class="ref">ViP_2,14.31</span></p>
               
               
               <p id="ViP_2,14.32">
                  veṇurandhravibhedena bhedaḥ ṣaḍjādisaṃjñitaḥ <br />
                  abhedavyāpino vāyos tathā tasya mahātmanaḥ //
                   <span class="ref">ViP_2,14.32</span></p>
               
               
               <p id="ViP_2,14.33">
                  ekatvaṃ rūpabhedaś ca bāhyakarmapravṛttijaḥ <br />
                  devādibhede 'padhvaste nāsty evāvaraṇo hi saḥ //
                   <span class="ref">ViP_2,14.33</span></p>
               
               
               <p>[[iti śrīviṣṇupurāṇe dvitīye 'ṃśe caturdaśo 'dhyāyaḥ ]]</p>
               
               </div>
            
            <div id="d1e43825">
               parāśara uvāca:
               
               <p id="ViP_2,15.1">
                  ity ukte mauninaṃ bhūyaś cintayānaṃ mahīpatim <br />
                  pratyuvācātha vipro 'sāv advaitāntargatāṃ kathām //
                   <span class="ref">ViP_2,15.1</span></p>
               
               brāhmaṇa uvāca:
               
               <p id="ViP_2,15.2">
                  śrūyatāṃ nṛpaśārdūla yad gītam ṛbhuṇā purā <br />
                  avabodhaṃ janayatā nidāghasya dvijanmanaḥ //
                   <span class="ref">ViP_2,15.2</span></p>
               
               
               <p id="ViP_2,15.3">
                  ṛbhur nāmābhavat putro brahmaṇaḥ parameṣṭhinaḥ <br />
                  vijñātatattvasadbhāvo nisargād eva bhūpate //
                   <span class="ref">ViP_2,15.3</span></p>
               
               <span class="note">Ś2,D7 ins.:</span>
               
               
               <p id="ViP_2,15.3*14">
                  pramāṇatarkataḥ samyak māne meye 'pi niścite //
                   <span class="ref">ViP_2,15.3*14</span></p>
               
               
               <p id="ViP_2,15.4">
                  tasya śiṣyo nidāgho 'bhūt pulastyatanayaḥ purā <br />
                  prādād aśeṣavijñānaṃ sa tasmai parayā mudā //
                   <span class="ref">ViP_2,15.4</span></p>
               
               
               <p id="ViP_2,15.5">
                  avāptajñānatattvasya na tasyādvaitavāsanām <br />
                  sa ṛbhus tarkayām āsa nidāghasya nareśvara //
                   <span class="ref">ViP_2,15.5</span></p>
               
               
               <p id="ViP_2,15.6">
                  devikāyās taṭe vīranagaraṃ nāma vai puram <br />
                  samṛddham atiramyaṃ ca pulastyena niveśitam //
                   <span class="ref">ViP_2,15.6</span></p>
               
               
               <p id="ViP_2,15.7">
                  ramyopavanaparyante sa tasmin pārthivottama <br />
                  nidāgho nāma yogajña ṛbhuśiṣyo 'vasat purā //
                   <span class="ref">ViP_2,15.7</span></p>
               
               
               <p id="ViP_2,15.8">
                  divye varṣasahasre tu samatīte 'sya tat puram <br />
                  jagāma sa ṛbhuḥ śiṣyaṃ nidāgham avalokitum //
                   <span class="ref">ViP_2,15.8</span></p>
               
               
               <p id="ViP_2,15.9">
                  sa tasya vaiśvadevānte dvārālokanagocare <br />
                  sthitas tena gṛhītārgho nijaveśmapraveśitaḥ //
                   <span class="ref">ViP_2,15.9</span></p>
               
               
               <p id="ViP_2,15.10">
                  prakṣālitāṅghripāṇiṃ ca kṛtāsanaparigraham <br />
                  uvāca sa dvijaśreṣṭho bhujyatām iti sādaram //
                   <span class="ref">ViP_2,15.10</span></p>
               
               ṛbhur uvāca:
               
               <p id="ViP_2,15.11">
                  bho vipravarya bhoktavyaṃ yad annaṃ bhavato gṛhe <br />
                  tat kathyatāṃ kadanneṣu na prītiḥ satataṃ mama //
                   <span class="ref">ViP_2,15.11</span></p>
               
               nidāgha uvāca:
               
               <p id="ViP_2,15.12">
                  saktuyāvakavāṭyānām apūpānāṃ ca me gṛhe <br />
                  yad rocate dvijaśreṣṭha tat tvaṃ bhuṅkṣva yathecchayā //
                   <span class="ref">ViP_2,15.12</span></p>
               
               ṛbhur uvāca:
               
               <p id="ViP_2,15.13">
                  kadannāni dvijaitāni miṣṭam annaṃ prayaccha me <br />
                  saṃyāvapāyasādīni drapsaphāṇitavanti ca //
                   <span class="ref">ViP_2,15.13</span></p>
               
               nidāgha uvāca:
               
               <p id="ViP_2,15.14">
                  he he śālini madgehe yat kiṃcid atiśobhanam <br />
                  bhakṣyopasādhanaṃ miṣṭaṃ tenāsyānnaṃ prasādhaya //
                   <span class="ref">ViP_2,15.14</span></p>
               
               brāhmaṇa uvāca:
               
               <p id="ViP_2,15.15">
                  ity uktā tena sā patnī miṣṭam annaṃ dvijasya yat <br />
                  prasādhitavatī tad vai bhartur vacanagauravāt //
                   <span class="ref">ViP_2,15.15</span></p>
               
               
               <p id="ViP_2,15.16">
                  taṃ bhuktavantam icchāto miṣṭam annaṃ mahāmunim <br />
                  nidāghaḥ prāha bhūpāla praśrayāvanataḥ sthitaḥ //
                   <span class="ref">ViP_2,15.16</span></p>
               
               nidāgha uvāca:
               
               <p id="ViP_2,15.17">
                  api te paramā tṛptir utpannā tuṣṭir eva ca <br />
                  api te mānasaṃ svastham āhāreṇa kṛtaṃ dvija //
                   <span class="ref">ViP_2,15.17</span></p>
               
               
               <p id="ViP_2,15.18">
                  kvanivāso bhavān vipra kva ca gantuṃ samudyataḥ <br />
                  āgamyate ca bhavatā yatas tac ca dvijocyatām //
                   <span class="ref">ViP_2,15.18</span></p>
               
               ṛbhur uvāca:
               
               <p id="ViP_2,15.19">
                  kṣud yasya tasya bhukte 'nne tṛptir brāhmaṇa jāyate <br />
                  na me kṣud abhavat tṛptiṃ kasmān māṃ paripṛcchasi //
                   <span class="ref">ViP_2,15.19</span></p>
               
               
               <p id="ViP_2,15.20">
                  vahninā pārthive dhātau kṣapite kṣutsamudbhavaḥ <br />
                  bhavaty ambhasi ca kṣīṇe nṛṇāṃ tṛḍ api jāyate //
                   <span class="ref">ViP_2,15.20</span></p>
               
               
               <p id="ViP_2,15.21">
                  kṣuttṛṣṇe dehadharmākhye na mamaite yato dvija <br />
                  tataḥ kṣutsaṃbhavābhāvāt tṛptir asty eva me sadā //
                   <span class="ref">ViP_2,15.21</span></p>
               
               
               <p id="ViP_2,15.22">
                  manasaḥ svasthatā tuṣṭiś cittadharmāv imau dvija <br />
                  cetaso yasya tat pṛccha pumān ebhir na yujyate //
                   <span class="ref">ViP_2,15.22</span></p>
               
               
               <p id="ViP_2,15.23">
                  kva nivāsas tavety uktaṃ kva gantāsi ca yat tvayā <br />
                  kutaś cāgamyate tatra tritaye 'pi nibodha me //
                   <span class="ref">ViP_2,15.23</span></p>
               
               
               <p id="ViP_2,15.24">
                  pumān sarvagato vyāpī ākāśavad ayaṃ yataḥ <br />
                  kutaḥ kutra kva gantāsīty etad apy arthavat katham //
                   <span class="ref">ViP_2,15.24</span></p>
               
               
               <p id="ViP_2,15.25">
                  so 'haṃ gantā na cāgantā naikadeśaniketanaḥ <br />
                  tvaṃ cānye ca na ca tvaṃ ca nānye naivāham apy aham //
                   <span class="ref">ViP_2,15.25</span></p>
               
               
               <p id="ViP_2,15.26">
                  mṛṣṭaṃ na mṛṣṭam ity eṣā jijñāsā me kṛtā tava <br />
                  kiṃ vakṣyatīti tatrāpi śrūyatāṃ dvijasattama //
                   <span class="ref">ViP_2,15.26</span></p>
               
               
               <p id="ViP_2,15.27">
                  kim asvādv atha vā mṛṣṭaṃ bhuñjato 'nnaṃ dvijottama <br />
                  mṛṣṭam eva yadāmṛṣṭaṃ tad evodvegakāraṇam //
                   <span class="ref">ViP_2,15.27</span></p>
               
               
               <p id="ViP_2,15.28">
                  amṛṣṭaṃ jāyate mṛṣṭaṃ mṛṣṭād udvijate janaḥ <br />
                  ādimadhyāvasāneṣu kim annaṃ rucikārakam //
                   <span class="ref">ViP_2,15.28</span></p>
               
               
               <p id="ViP_2,15.29">
                  mṛṇmayaṃ hi gṛhaṃ yadvan mṛdā liptaṃ sthiraṃ bhavet <br />
                  pārthivo 'yaṃ tathā dehaḥ pārthivaiḥ paramāṇubhiḥ //
                   <span class="ref">ViP_2,15.29</span></p>
               
               <span class="note">M0 ins.:</span>
               
               
               <p id="ViP_2,15.29*15">
                  ālipta āpyāyayataḥ puṃso bhogo 'tra kiṃ kṛtaḥ //
                   <span class="ref">ViP_2,15.29*15</span></p>
               
               
               <p id="ViP_2,15.30">
                  yavagodhūmamudgādi ghṛtaṃ tailaṃ payo dadhi <br />
                  guḍaṃ phalādīni tathā pārthivāḥ paramāṇavaḥ //
                   <span class="ref">ViP_2,15.30</span></p>
               
               
               <p id="ViP_2,15.31">
                  tad etad bhavatā jñātvā mṛṣṭāmṛṣṭavicāri yat <br />
                  tan manaḥ samatālambi kāryaṃ sāmyaṃ hi muktaye //
                   <span class="ref">ViP_2,15.31</span></p>
               
               brāhmaṇa uvāca:
               
               <p id="ViP_2,15.32">
                  ity ākarṇya vacas tasya paramārthāśritaṃ nṛpa <br />
                  praṇipatya mahābhāgo nidāgho vākyam abravīt //
                   <span class="ref">ViP_2,15.32</span></p>
               
               
               <p id="ViP_2,15.33">
                  prasīda maddhitārthāya kathyatāṃ yas tvam āgataḥ <br />
                  naṣṭo mohas tavākarṇya vacāṃsy etāni me dvija //
                   <span class="ref">ViP_2,15.33</span></p>
               
               ṛbhur uvāca:
               
               <p id="ViP_2,15.34">
                  ṛbhur asmi tavācāryaḥ prajñādānāya te dvija <br />
                  ihāgato 'haṃ yāsyāmi paramārthas tavoditaḥ //
                   <span class="ref">ViP_2,15.34</span></p>
               
               
               <p id="ViP_2,15.35">
                  evam ekam idaṃ viddhi na bhedi sakalaṃ jagat <br />
                  vāsudevābhidheyasya svarūpaṃ paramātmanaḥ //
                   <span class="ref">ViP_2,15.35</span></p>
               
               brāhmaṇa uvāca:
               
               <p id="ViP_2,15.36">
                  tathety uktvā nidāghena praṇipātapuraḥsaram <br />
                  pūjitaḥ parayā bhaktyā icchātaḥ prayayāv ṛbhuḥ //
                   <span class="ref">ViP_2,15.36</span></p>
               
               
               <p>[[iti śrīviṣṇupurāṇe dvitīye 'ṃśe pañcadaśo 'dhyāyaḥ ]]</p>
               
               </div>
            
            <div id="d1e44571">
               brāhmaṇa uvāca:
               
               <p id="ViP_2,16.1">
                  ṛbhur varṣasahasre tu samatīte nareśvara <br />
                  nidāghajñānadānāya tad eva nagaraṃ yayau //
                   <span class="ref">ViP_2,16.1</span></p>
               
               
               <p id="ViP_2,16.2">
                  nagarasya bahiḥ so 'tha nidāghaṃ dadṛśe muniḥ <br />
                  mahābalaparīvāre puraṃ viśati pārthive //
                   <span class="ref">ViP_2,16.2</span></p>
               
               
               <p id="ViP_2,16.3">
                  dūre sthitaṃ mahābhāgaṃ janasaṃmardavarjakam <br />
                  kṣutkṣāmakaṇṭham āyāntam araṇyāt sasamitkuśam //
                   <span class="ref">ViP_2,16.3</span></p>
               
               
               <p id="ViP_2,16.4">
                  dṛṣṭvā nidāghaṃ sa ṛbhur upagamyābhivādya ca <br />
                  uvāca kasmād ekānte sthīyate bhavatā dvija //
                   <span class="ref">ViP_2,16.4</span></p>
               
               nidāgha uvāca:
               
               <p id="ViP_2,16.5">
                  bho vipra janasaṃmardo mahān eṣa nareśvare <br />
                  pravivikṣau puraṃ ramyaṃ tenātra sthīyate mayā //
                   <span class="ref">ViP_2,16.5</span></p>
               
               ṛbhur uvāca:
               
               <p id="ViP_2,16.6">
                  narādhipo 'tra katamaḥ katamaś cetaro janaḥ <br />
                  kathyatāṃ me dvijaśreṣṭha tvam abhijño mato mama //
                   <span class="ref">ViP_2,16.6</span></p>
               
               nidāgha uvāca:
               
               <p id="ViP_2,16.7">
                  yo 'yaṃ gajendram unmattam adriśṛṅgasamucchritam <br />
                  adhirūḍho narendro 'yaṃ parilokas tathetaraḥ //
                   <span class="ref">ViP_2,16.7</span></p>
               
               ṛbhur uvāca:
               
               <p id="ViP_2,16.8">
                  etau hi gajarājānau yugapad darśitau mama <br />
                  bhavatā na viśeṣeṇa pṛthakcihnopalakṣaṇau //
                   <span class="ref">ViP_2,16.8</span></p>
               
               
               <p id="ViP_2,16.9">
                  tat kathyatāṃ mahābhāga viśeṣo bhavatānayoḥ <br />
                  jñātum icchāmy ahaṃ ko 'tra gajaḥ ko vā narādhipaḥ //
                   <span class="ref">ViP_2,16.9</span></p>
               
               nidāgha uvāca:
               
               <p id="ViP_2,16.10">
                  gajo yo 'yam adho brahmann upary asyaiva bhūpatiḥ <br />
                  vāhyavāhakasaṃbandhaṃ ko na jānāti vai dvija //
                   <span class="ref">ViP_2,16.10</span></p>
               
               ṛbhur uvāca:
               
               <p id="ViP_2,16.11">
                  jānāmy ahaṃ yathā brahmaṃs tathā mām avabodhaya <br />
                  adhaḥśabdanigadyaṃ kiṃ kiṃ cordhvam abhidhīyate //
                   <span class="ref">ViP_2,16.11</span></p>
               
               brāhmaṇa uvāca:
               
               <p id="ViP_2,16.12">
                  ity uktaḥ sahasāruhya nidāghaḥ prāha tam ṛbhum <br />
                  śrūyatāṃ kathayāmy eṣa yan māṃ tvaṃ paripṛcchasi //
                   <span class="ref">ViP_2,16.12</span></p>
               
               
               <p id="ViP_2,16.13">
                  upary ahaṃ yathā rājā tvam adhaḥ kuñjaro yathā <br />
                  avabodhāya te brahman dṛṣṭānto darśito mayā //
                   <span class="ref">ViP_2,16.13</span></p>
               
               ṛbhur uvāca:
               
               <p id="ViP_2,16.14">
                  tvaṃ rājeva dvijaśreṣṭha sthito 'haṃ gajavad yadi <br />
                  tad eva tvaṃ mamācakṣva katamas tvam ahaṃ tathā //
                   <span class="ref">ViP_2,16.14</span></p>
               
               brāhmaṇa uvāca:
               
               <p id="ViP_2,16.15">
                  ity uktaḥ satvaras tasya pragṛhya caraṇāv ubhau <br />
                  nidāghaḥ prāha bhagavān ācāryas tvam ṛbhur dhruvam //
                   <span class="ref">ViP_2,16.15</span></p>
               
               
               <p id="ViP_2,16.16">
                  nānyasyādvaitasaṃskārasaṃskṛtaṃ mānasaṃ tathā <br />
                  yathācāryasya tena tvāṃ manye prāptam ahaṃ gurum //
                   <span class="ref">ViP_2,16.16</span></p>
               
               ṛbhur uvāca:
               
               <p id="ViP_2,16.17">
                  tavopadeśadānāya pūrvaśuśrūṣaṇādṛtaḥ <br />
                  gurus te 'ham ṛbhur nāmnā nidāgha samupāgataḥ //
                   <span class="ref">ViP_2,16.17</span></p>
               
               
               <p id="ViP_2,16.18">
                  tad etad upadiṣṭaṃ te saṃkṣepeṇa mahāmate <br />
                  paramārthasārabhūtaṃ yad advaitam aśeṣataḥ //
                   <span class="ref">ViP_2,16.18</span></p>
               
               brāhmaṇa uvāca:
               
               <p id="ViP_2,16.19">
                  evam uktvā yayau vidvān nidāghaṃ sa ṛbhur guruḥ <br />
                  nidāgho 'py upadeśena tenādvaitaparo 'bhavat //
                   <span class="ref">ViP_2,16.19</span></p>
               
               
               <p id="ViP_2,16.20">
                  sarvabhūtāny abhedena dadṛśe sa tadātmanaḥ <br />
                  tathā brahma tato muktim avāpa paramāṃ dvijaḥ //
                   <span class="ref">ViP_2,16.20</span></p>
               
               
               <p id="ViP_2,16.21">
                  tathā tvam api dharmajña tulyātmaripubāndhavaḥ <br />
                  bhava sarvagataṃ jānann ātmānam avanīpate //
                   <span class="ref">ViP_2,16.21</span></p>
               
               
               <p id="ViP_2,16.22">
                  sitanīlādibhedena yathaikaṃ dṛśyate nabhaḥ <br />
                  bhrāntadṛṣṭibhir ātmāpi tathaikaḥ san pṛthak pṛthak //
                   <span class="ref">ViP_2,16.22</span></p>
               
               
               <p id="ViP_2,16.23">
                  ekaḥ samastaṃ yad ihāsti kiṃcit tad acyuto vāsti paraṃ tato 'nyat <br />
                  so 'haṃ sa ca tvaṃ sa ca sarvam etad ātmasvarūpaṃ tyaja bhedamoham //
                   <span class="ref">ViP_2,16.23</span></p>
               
               parāśara uvāca:
               
               <p id="ViP_2,16.24">
                  itīritas tena sa rājavaryas tatyāja bhedaṃ paramārthadṛṣṭiḥ <br />
                  sa cāpi jātismaraṇāptabodhas tatraiva janmany apavargam āpa //
                   <span class="ref">ViP_2,16.24</span></p>
               
               
               <p id="ViP_2,16.25">
                  iti bharatanarendrasāravṛttaṃ kathayati yaś ca śṛṇoti bhaktiyuktaḥ <br />
                  sa vimalamatir eti nātmamohaṃ bhavati ca saṃsaraṇeṣu muktiyogyaḥ //
                   <span class="ref">ViP_2,16.25</span></p>
               
               
               <p>[[iti śrīviṣṇupurāṇe dvitīye 'ṃśe ṣoḍaśo 'dhyāyaḥ ]]</p>
               
               </div>
            </div>
         
         <div id="d1e45083">
            
            <div id="d1e45085">
               maitreya uvāca:
               
               <p id="ViP_3,1.1">
                  kathitā guruṇā samyag bhūsamudrādisaṃsthitiḥ <br />
                  sūryādīnāṃ ca saṃsthānaṃ jyotiṣām api vistarāt //
                   <span class="ref">ViP_3,1.1</span></p>
               
               
               <p id="ViP_3,1.2">
                  devādīnāṃ tathā sṛṣṭir ṛṣīṇāṃ cāpi varṇitā <br />
                  cāturvarṇyasya cotpattis tiryagyonigatasya ca //
                   <span class="ref">ViP_3,1.2</span></p>
               
               
               <p id="ViP_3,1.3">
                  dhruvaprahlādacaritaṃ vistarāc ca tvayoditam <br />
                  manvantarāṇy aśeṣāṇi śrotum icchāmy anukramāt //
                   <span class="ref">ViP_3,1.3</span></p>
               
               
               <p id="ViP_3,1.4">
                  manvantarādhipāṃś caiva śakradevapurogamān <br />
                  bhavatā kathitān etāñ śrotum icchāmy ahaṃ guro //
                   <span class="ref">ViP_3,1.4</span></p>
               
               parāśara uvāca:
               
               <p id="ViP_3,1.5">
                  atītānāgatānīha yāni manvantarāṇi vai <br />
                  tāny ahaṃ bhavate samyak kathayāmi yathākramam //
                   <span class="ref">ViP_3,1.5</span></p>
               
               
               <p id="ViP_3,1.6">
                  svāyaṃbhuvo manuḥ pūrvaṃ manuḥ svārociṣas tathā <br />
                  uttamas tāmasaś caiva raivataś cākṣuṣas tathā //
                   <span class="ref">ViP_3,1.6</span></p>
               
               
               <p id="ViP_3,1.7">
                  ṣaḍ ete manavo 'tītāḥ sāmprataṃ tu raveḥ sutaḥ <br />
                  vaivasvato 'yaṃ yasyaitat saptamaṃ vartate 'ntaram //
                   <span class="ref">ViP_3,1.7</span></p>
               
               
               <p id="ViP_3,1.8">
                  svāyaṃbhuvaṃ tu kathitaṃ kalpādāv antaraṃ mayā <br />
                  devās tatrarṣayaś caiva yathāvat kathitā mayā //
                   <span class="ref">ViP_3,1.8</span></p>
               
               
               <p id="ViP_3,1.9">
                  ata ūrdhvaṃ pravakṣyāmi manoḥ svārociṣasya tu <br />
                  manvantarādhipān samyag devarṣīṃs tatsutāṃs tathā //
                   <span class="ref">ViP_3,1.9</span></p>
               
               
               <p id="ViP_3,1.10">
                  pārāvatāḥ satuṣitā devāḥ svārociṣe 'ntare <br />
                  vipaścit tatra devendro maitreyāsīn mahābalaḥ //
                   <span class="ref">ViP_3,1.10</span></p>
               
               
               <p id="ViP_3,1.11">
                  ūrjaḥ stambhas tathā prāṇo dattolir ṛṣabhas tathā <br />
                  niścaraś cārvarīvāṃś ca tatra saptarṣayo 'bhavan //
                   <span class="ref">ViP_3,1.11</span></p>
               
               
               <p id="ViP_3,1.12">
                  caitrakiṃpuruṣādyāś ca sutāḥ svārociṣasya tu <br />
                  dvitīyam etat kathitam antaraṃ śṛṇu cottaram //
                   <span class="ref">ViP_3,1.12</span></p>
               
               
               <p id="ViP_3,1.13">
                  tṛtīye 'py antare brahmann uttamo nāma yo manuḥ <br />
                  suśāntir nāma devendro maitreyābhūt sureśvaraḥ //
                   <span class="ref">ViP_3,1.13</span></p>
               
               
               <p id="ViP_3,1.14">
                  sudhāmānas tathā satyāḥ śivāś cāsan pratardanāḥ <br />
                  vaśavartinaś ca pañcaite gaṇā dvādaśakāḥ smṛtāḥ //
                   <span class="ref">ViP_3,1.14</span></p>
               
               
               <p id="ViP_3,1.15">
                  vasiṣṭhatanayās tatra sapta saptarṣayo 'bhavan <br />
                  ajaḥ paraśudivyādyās tathottamamanoḥ sutāḥ //
                   <span class="ref">ViP_3,1.15</span></p>
               
               
               <p id="ViP_3,1.16">
                  tāmasasyāntare devāḥ surūpā harayas tathā <br />
                  satyāś ca sudhiyaś caiva saptaviṃśatikā gaṇāḥ //
                   <span class="ref">ViP_3,1.16</span></p>
               
               
               <p id="ViP_3,1.17">
                  śibir indras tathā cāsīc śatayajñopalakṣaṇaḥ <br />
                  saptarṣayaś ca ye teṣāṃ tatra nāmāni me śṛṇu //
                   <span class="ref">ViP_3,1.17</span></p>
               
               
               <p id="ViP_3,1.18">
                  jyotirdhāmā pṛthuḥ kāvyaś caitro 'gnir vanakas tathā <br />
                  pīvaraś carṣayo hy ete sapta tatrāpi cāntare //
                   <span class="ref">ViP_3,1.18</span></p>
               
               
               <p id="ViP_3,1.19">
                  naraḥ khyātiḥ śāntahayo jānujaṅghādayas tathā <br />
                  putrās tu tāmasasyāsan rājānaḥ sumahābalāḥ //
                   <span class="ref">ViP_3,1.19</span></p>
               
               
               <p id="ViP_3,1.20">
                  pañcame cāpi maitreya raivato nāma nāmataḥ <br />
                  manur vibhuś ca tatrendro devāṃś caivāntare śṛṇu //
                   <span class="ref">ViP_3,1.20</span></p>
               
               
               <p id="ViP_3,1.21">
                  amitābhā bhūtarayā vaikuṇṭhāḥ sasumedhasaḥ <br />
                  ete devagaṇās tatra caturdaśa caturdaśa //
                   <span class="ref">ViP_3,1.21</span></p>
               
               
               <p id="ViP_3,1.22">
                  hiraṇyaromā vedaśrīr ūrdhvabāhus tathāparaḥ <br />
                  vedabāhuḥ sudhāmā ca parjanyaś ca mahāmuniḥ <br />
                  ete saptarṣayo vipra tatrāsan raivate 'ntare //
                   <span class="ref">ViP_3,1.22</span></p>
               
               
               <p id="ViP_3,1.23">
                  balabandhuḥ susaṃbhāvyaḥ satyakādyāś ca tatsutāḥ <br />
                  narendrāḥ sumahāvīryā babhūvur munisattama //
                   <span class="ref">ViP_3,1.23</span></p>
               
               
               <p id="ViP_3,1.24">
                  svārociṣaś cottamaś ca tāmaso raivatas tathā <br />
                  priyavratānvayā hy ete catvāro manavaḥ smṛtāḥ //
                   <span class="ref">ViP_3,1.24</span></p>
               
               
               <p id="ViP_3,1.25">
                  viṣṇum ārādhya tapasā sa rājarṣiḥ priyavrataḥ <br />
                  manvantarādhipān etāṃl labdhavān ātmavaṃśajān //
                   <span class="ref">ViP_3,1.25</span></p>
               
               
               <p id="ViP_3,1.26">
                  ṣaṣṭhe manvantare cāsīc cākṣuṣākhyas tathā manuḥ <br />
                  manojavas tathaivendro devān api nibodha me //
                   <span class="ref">ViP_3,1.26</span></p>
               
               
               <p id="ViP_3,1.27">
                  āpyāḥ prasūtā bhavyāś ca pṛthugāś ca divaukasaḥ <br />
                  mahānubhāvā lekhāś ca pañcaite hy aṣṭakā gaṇāḥ //
                   <span class="ref">ViP_3,1.27</span></p>
               
               
               <p id="ViP_3,1.28">
                  sumedhā virajāś caiva haviṣmān uttamo madhuḥ <br />
                  atināmā sahiṣṇuś ca saptāsann iti carṣayaḥ //
                   <span class="ref">ViP_3,1.28</span></p>
               
               
               <p id="ViP_3,1.29">
                  ūruḥ pūruḥ śatadyumnapramukhāḥ sumahābalāḥ <br />
                  cākṣuṣasya manoḥ putrāḥ pṛthivīpatayo 'bhavan //
                   <span class="ref">ViP_3,1.29</span></p>
               
               
               <p id="ViP_3,1.30">
                  vivasvataḥ suto vipra śrāddhadevo mahādyutiḥ <br />
                  manuḥ saṃvartate dhīmān sāmprataṃ saptame 'ntare //
                   <span class="ref">ViP_3,1.30</span></p>
               
               
               <p id="ViP_3,1.31">
                  ādityavasurudrādyā devāś cātra mahāmune <br />
                  puraṃdaras tathaivātra maitreya tridaśeśvaraḥ //
                   <span class="ref">ViP_3,1.31</span></p>
               
               
               <p id="ViP_3,1.32">
                  vasiṣṭhaḥ kāśyapo 'thātrir jamadagniḥ sagautamaḥ <br />
                  viśvāmitrabharadvājau sapta saptarṣayo 'tra tu //
                   <span class="ref">ViP_3,1.32</span></p>
               
               
               <p id="ViP_3,1.33">
                  ikṣvākuś ca nṛgaś caiva dhṛṣṭaḥ śaryātir eva ca <br />
                  nariṣyantaś ca vikhyāto nābhāgo diṣṭa eva ca //
                   <span class="ref">ViP_3,1.33</span></p>
               
               
               <p id="ViP_3,1.34">
                  karūṣaś ca pṛṣadhraś ca vasumāṃl lokaviśrutaḥ <br />
                  manor vaivasvatasyaite nava putrāḥ sudhārmikāḥ //
                   <span class="ref">ViP_3,1.34</span></p>
               
               
               <p id="ViP_3,1.35">
                  viṣṇuśaktir anaupamyā sattvodriktā sthitau sthitā <br />
                  manvantareṣv aśeṣeṣu devatvenādhitiṣṭhati //
                   <span class="ref">ViP_3,1.35</span></p>
               
               
               <p id="ViP_3,1.36">
                  aṃśena tasyā jajñe 'sau yajñaḥ svāyaṃbhuve 'ntare <br />
                  ākūtyāṃ mānaso deva utpannaḥ prathame 'ntare //
                   <span class="ref">ViP_3,1.36</span></p>
               
               
               <p id="ViP_3,1.37">
                  tataḥ punaḥ sa vai devaḥ prāpte svārociṣe 'ntare <br />
                  tuṣitāyāṃ samutpanno hy ajitas tuṣitaiḥ saha //
                   <span class="ref">ViP_3,1.37</span></p>
               
               
               <p id="ViP_3,1.38">
                  auttame hy antare cāpi tuṣitas tu punaḥ sa vai <br />
                  satyāyām abhavat satyaḥ satyaiḥ saha surottamaiḥ //
                   <span class="ref">ViP_3,1.38</span></p>
               
               
               <p id="ViP_3,1.39">
                  tāmasasyāntare caiva saṃprāpte punar eva hi <br />
                  haryāyāṃ haribhiḥ sārdhaṃ harir eva babhūva ha //
                   <span class="ref">ViP_3,1.39</span></p>
               
               
               <p id="ViP_3,1.40">
                  raivate 'py antare devaḥ saṃbhūtyāṃ mānaso 'bhavat <br />
                  saṃbhūto rājasaiḥ sārdhaṃ devair devavaro hariḥ //
                   <span class="ref">ViP_3,1.40</span></p>
               
               
               <p id="ViP_3,1.41">
                  cākṣuṣe cāntare devo vaikuṇṭhaḥ puruṣottamaḥ <br />
                  vikuṇṭhāyām asau jajñe vaikuṇṭhair daivataiḥ saha //
                   <span class="ref">ViP_3,1.41</span></p>
               
               
               <p id="ViP_3,1.42">
                  manvantare tu saṃprāpte tathā vaivasvate dvija <br />
                  vāmanaḥ kaśyapād viṣṇur adityāṃ saṃbabhūva ha //
                   <span class="ref">ViP_3,1.42</span></p>
               
               
               <p id="ViP_3,1.43">
                  tribhiḥ kramair imāṃl lokāñ jitvā yena mahātmanā <br />
                  puraṃdarāya trailokyaṃ dattaṃ nihatakaṇṭakam //
                   <span class="ref">ViP_3,1.43</span></p>
               
               
               <p id="ViP_3,1.44">
                  ity etās tanavas tasya sapta manvantareṣu vai <br />
                  saptasv evābhavan vipra yābhiḥ saṃrakṣitāḥ prajāḥ //
                   <span class="ref">ViP_3,1.44</span></p>
               
               
               <p id="ViP_3,1.45">
                  yasmād viṣṭam idaṃ sarvaṃ tasya śaktyā mahātmanaḥ <br />
                  tasmāt sa procyate viṣṇur viśer dhātoḥ praveśanāt //
                   <span class="ref">ViP_3,1.45</span></p>
               
               
               <p id="ViP_3,1.46">
                  sarve ca devā manavaḥ samastāḥ saptarṣayo ye manusūnavaś ca <br />
                  indraś ca yo yas tridaśeśabhūto viṣṇor aśeṣās tu vibhūtayas tāḥ //
                   <span class="ref">ViP_3,1.46</span></p>
               
               
               <p>[[iti śrīviṣṇupurāṇe tṛtīyāṃśe prathamo 'dhyāyaḥ ]]</p>
               
               </div>
            
            <div id="d1e45983">
               maitreya uvāca:
               
               <p id="ViP_3,2.1">
                  proktāny etāni bhavatā sapta manvantarāṇi vai <br />
                  bhaviṣyāṇy api viprarṣe mamākhyātuṃ tvam arhasi //
                   <span class="ref">ViP_3,2.1</span></p>
               
               parāśara uvāca:
               
               <p id="ViP_3,2.2">
                  sūryasya patnī saṃjñābhūt tanayā viśvakarmaṇaḥ <br />
                  manur yamo yamī caiva tadapatyāni vai mune //
                   <span class="ref">ViP_3,2.2</span></p>
               
               
               <p id="ViP_3,2.3">
                  asahantī tu sā bhartus tejaś chāyāṃ yuyoja vai <br />
                  bhartuḥ śuśrūṣaṇe 'raṇyaṃ svayaṃ ca tapase yayau //
                   <span class="ref">ViP_3,2.3</span></p>
               
               
               <p id="ViP_3,2.4">
                  saṃjñeyam ity athārkaś ca chāyāyām ātmajatrayam <br />
                  śanaiścaraṃ manuṃ cānyaṃ tapatīṃ cāpy ajījanat //
                   <span class="ref">ViP_3,2.4</span></p>
               
               
               <p id="ViP_3,2.5">
                  chāyāsaṃjñā dadau śāpaṃ yamāya kupitā yadā <br />
                  tadānyeyam asau buddhir ity āsīd yamasūryayoḥ //
                   <span class="ref">ViP_3,2.5</span></p>
               
               
               <p id="ViP_3,2.6">
                  tato vivasvān ākhyāte tayaivāraṇyasaṃsthitām <br />
                  samādhidṛṣṭyā dadṛśe tām aśvāṃ tapasi sthitām //
                   <span class="ref">ViP_3,2.6</span></p>
               
               
               <p id="ViP_3,2.7">
                  vājirūpadharaḥ so 'pi tasyāṃ devāv athāśvinau <br />
                  janayām āsa revantaṃ retaso 'nte ca bhāskaraḥ //
                   <span class="ref">ViP_3,2.7</span></p>
               
               
               <p id="ViP_3,2.8">
                  āninye ca punaḥ saṃjñāṃ svasthānaṃ bhagavān raviḥ <br />
                  tejasaḥ śamanaṃ cāsya viśvakarmā cakāra ha //
                   <span class="ref">ViP_3,2.8</span></p>
               
               
               <p id="ViP_3,2.9">
                  bhramam āropya sūryaṃ tu tasya tejoviśātanam <br />
                  kṛtavān aṣṭamaṃ bhāgaṃ na vyaśātayatāvyayam //
                   <span class="ref">ViP_3,2.9</span></p>
               
               
               <p id="ViP_3,2.10">
                  yat sūryād vaiṣṇavaṃ tejaḥ śātitaṃ viśvakarmaṇā <br />
                  jājvalyamānam apatat tad bhūmau munisattama //
                   <span class="ref">ViP_3,2.10</span></p>
               
               
               <p id="ViP_3,2.11">
                  tvaṣṭaiva tejasā tena viṣṇoś cakram akalpayat <br />
                  triśūlaṃ caiva śarvasya śibikāṃ dhanadasya ca //
                   <span class="ref">ViP_3,2.11</span></p>
               
               
               <p id="ViP_3,2.12">
                  śaktiṃ guhasya devānām anyeṣāṃ ca yad āyudham <br />
                  tat sarvaṃ tejasā tena viśvakarmā vyavardhayat //
                   <span class="ref">ViP_3,2.12</span></p>
               
               
               <p id="ViP_3,2.13">
                  chāyāsaṃjñāsuto yo 'sau dvitīyaḥ kathito manuḥ <br />
                  pūrvajasya savarṇo 'sau sāvarṇis tena kathyate //
                   <span class="ref">ViP_3,2.13</span></p>
               
               
               <p id="ViP_3,2.14">
                  tasya manvantaraṃ hy etat sāvarṇikam athāṣṭamam <br />
                  tac chṛṇuṣva mahābhāga bhaviṣyaṃ kathayāmi te //
                   <span class="ref">ViP_3,2.14</span></p>
               
               
               <p id="ViP_3,2.15">
                  sāvarṇis tu manur yo 'sau maitreya bhavitā tataḥ <br />
                  sutapāś cāmitābhāś ca mukhyāś cāpi tadā surāḥ //
                   <span class="ref">ViP_3,2.15</span></p>
               
               
               <p id="ViP_3,2.16">
                  teṣāṃ gaṇas tu devānām ekaiko viṃśakaḥ smṛtaḥ <br />
                  saptarṣīn api vakṣyāmi bhaviṣyān munisattama //
                   <span class="ref">ViP_3,2.16</span></p>
               
               
               <p id="ViP_3,2.17">
                  dīptimān gālavo rāmaḥ kṛpo drauṇis tathāparaḥ <br />
                  matputraś ca tathā vyāsa ṛśyaśṛṅgaś ca saptamaḥ //
                   <span class="ref">ViP_3,2.17</span></p>
               
               
               <p id="ViP_3,2.18">
                  viṣṇuprasādād anaghaḥ pātālāntaragocaraḥ <br />
                  virocanasutas teṣāṃ balir indro bhaviṣyati //
                   <span class="ref">ViP_3,2.18</span></p>
               
               
               <p id="ViP_3,2.19">
                  virajāś cārvarīvaṃś ca nirmohādyās tathāpare <br />
                  sāvarṇes tu manoḥ putrā bhaviṣyanti nareśvarāḥ //
                   <span class="ref">ViP_3,2.19</span></p>
               
               
               <p id="ViP_3,2.20">
                  navamo dakṣasāvarṇir maitreya bhavitā manuḥ //
                   <span class="ref">ViP_3,2.20</span></p>
               
               
               <p id="ViP_3,2.21">
                  pārā marīcigarbhāś ca sudharmāṇas tathā tridhā <br />
                  bhaviṣyanti tadā devā ekaiko dvādaśo gaṇaḥ //
                   <span class="ref">ViP_3,2.21</span></p>
               
               
               <p id="ViP_3,2.22">
                  teṣām indro mahāvīryo bhaviṣyaty adbhuto dvija //
                   <span class="ref">ViP_3,2.22</span></p>
               
               
               <p id="ViP_3,2.23">
                  savano dyutimān bhavyo vasur medhātithis tathā <br />
                  jyotiṣmān saptamaḥ satyas tatraite ca maharṣayaḥ //
                   <span class="ref">ViP_3,2.23</span></p>
               
               
               <p id="ViP_3,2.24">
                  dhṛtaketur dīptiketuḥ pañcahasto nirāmayaḥ <br />
                  pṛthuśravādyāś ca tathā dakṣasāvarṇikātmajāḥ //
                   <span class="ref">ViP_3,2.24</span></p>
               
               
               <p id="ViP_3,2.25">
                  daśamo brahmasāvarṇir bhaviṣyati mune manuḥ <br />
                  sudhāmāno viruddhāś ca śatasaṃkhyās tathā surāḥ //
                   <span class="ref">ViP_3,2.25</span></p>
               
               
               <p id="ViP_3,2.26">
                  teṣām indraś ca bhavitā śāntir nāma mahābalaḥ <br />
                  saptarṣayo bhaviṣyanti ye tadā tāñ chṛṇuṣva ca //
                   <span class="ref">ViP_3,2.26</span></p>
               
               
               <p id="ViP_3,2.27">
                  haviṣmān sukṛtiḥ satyo hy apāṃmūrtis tathāparaḥ <br />
                  nābhāgo 'pratimaujāś ca satyaketus tathaiva ca //
                   <span class="ref">ViP_3,2.27</span></p>
               
               
               <p id="ViP_3,2.28">
                  sukṣetraś cottamaujāś ca bhūriṣeṇādayo daśa <br />
                  brahmasāvarṇiputrās tu rakṣiṣyanti vasuṃdharām //
                   <span class="ref">ViP_3,2.28</span></p>
               
               
               <p id="ViP_3,2.29">
                  ekādaśaś ca bhavitā dharmasāvarṇiko manuḥ //
                   <span class="ref">ViP_3,2.29</span></p>
               
               
               <p id="ViP_3,2.30">
                  vihaṃgamāḥ kāmagamā nirmāṇarucayas tathā <br />
                  gaṇās tv ete tadā mukhyā devānāṃ ca bhaviṣyatām <br />
                  ekaikas triṃśakas teṣāṃ gaṇaś cendraś ca vai vṛṣaḥ //
                   <span class="ref">ViP_3,2.30</span></p>
               
               
               <p id="ViP_3,2.31">
                  niścaraś cāgnitejāś ca vapuṣmān viṣṇur āruṇiḥ <br />
                  haviṣmān anaghaś caite bhavyāḥ saptarṣayas tathā //
                   <span class="ref">ViP_3,2.31</span></p>
               
               
               <p id="ViP_3,2.32">
                  sarvagaḥ sarvadharmā ca devānīkādayas tathā <br />
                  bhaviṣyanti manos tasya tanayāḥ pṛthivīśvarāḥ //
                   <span class="ref">ViP_3,2.32</span></p>
               
               
               <p id="ViP_3,2.33">
                  rudraputras tu sāvarṇir bhavitā dvādaśo manuḥ <br />
                  ṛtadhāmā ca tatrendro bhavitā śṛṇu me surān //
                   <span class="ref">ViP_3,2.33</span></p>
               
               
               <p id="ViP_3,2.34">
                  haritā lohitā devās tathā sumanaso dvija <br />
                  sukarmāṇaḥ supārāś ca daśakāḥ pañca vai gaṇāḥ //
                   <span class="ref">ViP_3,2.34</span></p>
               
               
               <p id="ViP_3,2.35">
                  tapasvī sutapāś caiva tapomūrtis taporatiḥ <br />
                  tapodhṛtir dyutiś cānyaḥ saptamas tu tapodhanaḥ //
                   <span class="ref">ViP_3,2.35</span></p>
               
               
               <p id="ViP_3,2.36">
                  devavān upadevaś ca devaśreṣṭhādayas tathā <br />
                  manos tasya mahāvīryā bhaviṣyanti sutā nṛpāḥ //
                   <span class="ref">ViP_3,2.36</span></p>
               
               
               <p id="ViP_3,2.37">
                  trayodaśo raucyanāmā bhaviṣyati mune manuḥ //
                   <span class="ref">ViP_3,2.37</span></p>
               
               
               <p id="ViP_3,2.38">
                  sutrāmāṇaḥ sukarmāṇaḥ sudharmāṇas tathā surāḥ <br />
                  trayas triṃśadvibhedās te devānāṃ ye tu vai gaṇāḥ //
                   <span class="ref">ViP_3,2.38</span></p>
               
               
               <p id="ViP_3,2.39">
                  divaspatir mahāvīryas teṣām indro bhaviṣyati //
                   <span class="ref">ViP_3,2.39</span></p>
               
               
               <p id="ViP_3,2.40">
                  nirmohas tattvadarśī ca niṣprakampo nirutsukaḥ <br />
                  dhṛtimān avyayaś cānyaḥ saptamaḥ sutapā muniḥ <br />
                  saptarṣayas tv ime tasya putrān api nibodha me //
                   <span class="ref">ViP_3,2.40</span></p>
               
               
               <p id="ViP_3,2.41">
                  citrasenavicitrādyā bhaviṣyanti mahīkṣitaḥ //
                   <span class="ref">ViP_3,2.41</span></p>
               
               
               <p id="ViP_3,2.42">
                  bhautyaś caturdaśaś cātra maitreya bhavitā manuḥ <br />
                  śucir indraḥ suragaṇās tatra pañca śṛṇuṣva tān //
                   <span class="ref">ViP_3,2.42</span></p>
               
               
               <p id="ViP_3,2.43">
                  cākṣuṣāś ca pavitrāś ca kaniṣṭhā bhrājirās tathā <br />
                  vācāvṛddhāś ca vai devāḥ saptarṣīn api me śṛṇu //
                   <span class="ref">ViP_3,2.43</span></p>
               
               
               <p id="ViP_3,2.44">
                  agnibāhuḥ śuciḥ śukro māgadho 'gnīdhra eva ca <br />
                  yuktas tathā jitaś cānyo manuputrān ataḥ śṛṇu //
                   <span class="ref">ViP_3,2.44</span></p>
               
               
               <p id="ViP_3,2.45">
                  ūrugambhīrabudhnādyā manos tasya sutā nṛpāḥ <br />
                  kathitā muniśārdūla pālayiṣyanti ye mahīm //
                   <span class="ref">ViP_3,2.45</span></p>
               
               
               <p id="ViP_3,2.46">
                  caturyugānte vedānāṃ jāyate kila viplavaḥ <br />
                  pravartayanti tān etya bhuvi saptarṣayo divaḥ //
                   <span class="ref">ViP_3,2.46</span></p>
               
               
               <p id="ViP_3,2.47">
                  kṛte kṛte smṛter vipra praṇetā jāyate manuḥ <br />
                  devā yajñabhujas te tu yāvan manvantaraṃ tu tat //
                   <span class="ref">ViP_3,2.47</span></p>
               
               
               <p id="ViP_3,2.48">
                  bhavanti ye manoḥ putrā yāvan manvantaraṃ tu taiḥ <br />
                  tadanvayodbhavaiś caiva tāvad bhūḥ paripālyate //
                   <span class="ref">ViP_3,2.48</span></p>
               
               
               <p id="ViP_3,2.49">
                  manuḥ saptarṣayo devā bhūpālāś ca manoḥ sutāḥ <br />
                  manvantare bhavanty ete śakraś caivādhikāriṇaḥ //
                   <span class="ref">ViP_3,2.49</span></p>
               
               
               <p id="ViP_3,2.50">
                  caturdaśabhir etais tu gatair manvantarair dvija <br />
                  sahasrayugaparyantaḥ kalpo niḥśeṣa ucyate //
                   <span class="ref">ViP_3,2.50</span></p>
               
               
               <p id="ViP_3,2.51">
                  tāvatpramāṇā ca niśā tato bhavati sattama <br />
                  brahmarūpadharaḥ śete śeṣāhāv ambusaṃplave //
                   <span class="ref">ViP_3,2.51</span></p>
               
               
               <p id="ViP_3,2.52">
                  trailokyam akhilaṃ grastvā bhagavān ādikṛd vibhuḥ <br />
                  svamāyāsaṃsthito vipra sarvabhūto janārdanaḥ //
                   <span class="ref">ViP_3,2.52</span></p>
               
               
               <p id="ViP_3,2.53">
                  tataḥ prabuddho bhagavān yathā pūrvaṃ tathā punaḥ <br />
                  sṛṣṭiṃ karoty avyayātmā kalpe kalpe rajoguṇaḥ //
                   <span class="ref">ViP_3,2.53</span></p>
               
               
               <p id="ViP_3,2.54">
                  manavo bhūbhujaḥ sendrā devāḥ saptarṣayas tathā <br />
                  sāttviko 'ṃśaḥ sthitikaro jagato dvijasattama //
                   <span class="ref">ViP_3,2.54</span></p>
               
               
               <p id="ViP_3,2.55">
                  caturyuge 'py asau viṣṇuḥ sthitivyāpāralakṣaṇaḥ <br />
                  yugavyavasthāṃ kurute yathā maitreya tac chṛṇu //
                   <span class="ref">ViP_3,2.55</span></p>
               
               
               <p id="ViP_3,2.56">
                  kṛte yuge paraṃ jñānaṃ kapilādisvarūpadhṛk <br />
                  dadāti sarvabhūtātmā sarvabhūtahite rataḥ //
                   <span class="ref">ViP_3,2.56</span></p>
               
               
               <p id="ViP_3,2.57">
                  cakravartisvarūpeṇa tretāyām api sa prabhuḥ <br />
                  duṣṭānāṃ nigrahaṃ kurvan paripāti jagattrayam //
                   <span class="ref">ViP_3,2.57</span></p>
               
               
               <p id="ViP_3,2.58">
                  vedam ekaṃ caturbhedaṃ kṛtvā śākhāśatair vibhuḥ <br />
                  karoti bahulaṃ bhūyo vedavyāsasvarūpadhṛk //
                   <span class="ref">ViP_3,2.58</span></p>
               
               
               <p id="ViP_3,2.59">
                  vedāṃs tu dvāpare vyasya kaler ante punar hariḥ <br />
                  kalkisvarūpī durvṛttān mārge sthāpayati prabhuḥ //
                   <span class="ref">ViP_3,2.59</span></p>
               
               
               <p id="ViP_3,2.60">
                  evam eṣa jagat sarvaṃ paripāti karoti ca <br />
                  hanti cānteṣv anantātmā nāsty asmād vyatireki yat //
                   <span class="ref">ViP_3,2.60</span></p>
               
               
               <p id="ViP_3,2.61">
                  bhūtaṃ bhavyaṃ bhaviṣyaṃ ca sarvabhūtān mahātmanaḥ <br />
                  tad atrānyatra vā vipra sadbhāvaḥ kathitas tava //
                   <span class="ref">ViP_3,2.61</span></p>
               
               
               <p id="ViP_3,2.62">
                  manvantarāṇy aśeṣāṇi kathitāni mayā tava <br />
                  manvantarādhipāṃś caiva kim anyat kathayāmi te //
                   <span class="ref">ViP_3,2.62</span></p>
               
               
               <p>[[iti śrīviṣṇupurāṇe tṛtīyāṃśe dvitīyo 'dhyāyaḥ ]]</p>
               
               </div>
            
            <div id="d1e47148">
               maitreya uvāca:
               
               <p id="ViP_3,3.1">
                  jñātam etan mayā tvatto yathā sarvam idaṃ jagat <br />
                  viṣṇur viṣṇau viṣṇutaś ca na paraṃ vidyate tataḥ //
                   <span class="ref">ViP_3,3.1</span></p>
               
               
               <p id="ViP_3,3.2">
                  etat tu śrotum icchāmi vyastā vedā mahātmanā <br />
                  vedavyāsasvarūpeṇa yathā tena yuge yuge //
                   <span class="ref">ViP_3,3.2</span></p>
               
               
               <p id="ViP_3,3.3">
                  yasmin yasmin yuge vyāso yo ya āsīn mahāmune <br />
                  taṃ tam ācakṣva bhagavañ śākhābhedāṃś ca me vada //
                   <span class="ref">ViP_3,3.3</span></p>
               
               parāśara uvāca:
               
               <p id="ViP_3,3.4">
                  vedadrumasya maitreya śākhābhedaiḥ sahasraśaḥ <br />
                  na śakyo vistaro vaktuṃ saṃkṣepeṇa śṛṇuṣva tam //
                   <span class="ref">ViP_3,3.4</span></p>
               
               
               <p id="ViP_3,3.5">
                  dvāpare dvāpare viṣṇur vyāsarūpī mahāmune <br />
                  vedam ekaṃ sa bahudhā kurute jagato hitaḥ //
                   <span class="ref">ViP_3,3.5</span></p>
               
               
               <p id="ViP_3,3.6">
                  vīryaṃ tejo balaṃ cālpaṃ manuṣyāṇām avekṣya ca <br />
                  hitāya sarvabhūtānāṃ vedabhedān karoti saḥ //
                   <span class="ref">ViP_3,3.6</span></p>
               
               
               <p id="ViP_3,3.7">
                  yayā sa kurute tanvā vedam ekaṃ pṛthak prabhuḥ <br />
                  vedavyāsābhidhānā tu sā mūrtir madhuvidviṣaḥ //
                   <span class="ref">ViP_3,3.7</span></p>
               
               
               <p id="ViP_3,3.8">
                  yasmin manvantare ye ye vyāsās tāṃs tān nibodha me <br />
                  yathā ca bhedaḥ śākhānāṃ vyāsena kriyate mune //
                   <span class="ref">ViP_3,3.8</span></p>
               
               
               <p id="ViP_3,3.9">
                  aṣṭāviṃśatikṛtvo vai vedo vyasto maharṣibhiḥ <br />
                  vaivasvate 'ntare tasmin dvāpareṣu punaḥ punaḥ //
                   <span class="ref">ViP_3,3.9</span></p>
               
               
               <p id="ViP_3,3.10">
                  vedavyāsā vyatītā ye aṣṭāviṃśati sattama <br />
                  caturdhā yaiḥ kṛto vedo dvāpareṣu punaḥ punaḥ //
                   <span class="ref">ViP_3,3.10</span></p>
               
               
               <p id="ViP_3,3.11">
                  dvāpare prathame vyastāḥ svayaṃ vedāḥ svayaṃbhuvā <br />
                  dvitīye dvāpare caiva vedavyāsaḥ prajāpatiḥ //
                   <span class="ref">ViP_3,3.11</span></p>
               
               
               <p id="ViP_3,3.12">
                  tṛtīye cośanā vyāsaś caturthe ca bṛhaspatiḥ <br />
                  savitā pañcame vyāso mṛtyuḥ ṣaṣṭhe smṛtaḥ prabhuḥ //
                   <span class="ref">ViP_3,3.12</span></p>
               
               
               <p id="ViP_3,3.13">
                  saptame ca tathaivendro vasiṣṭhaś cāṣṭame smṛtaḥ <br />
                  sārasvataś ca navame tridhāmā daśame smṛtaḥ //
                   <span class="ref">ViP_3,3.13</span></p>
               
               
               <p id="ViP_3,3.14">
                  ekādaśe tu trivṛṣā bhāradvājas tataḥ param <br />
                  trayodaśe cāntarikṣo varṇī cāpi caturdaśe //
                   <span class="ref">ViP_3,3.14</span></p>
               
               
               <p id="ViP_3,3.15">
                  trayyāruṇaḥ pañcadaśe ṣoḍaśe tu dhanaṃjayaḥ <br />
                  kratuṃjayaḥ saptadaśe ṛṇajyo 'ṣṭādaśe smṛtaḥ //
                   <span class="ref">ViP_3,3.15</span></p>
               
               
               <p id="ViP_3,3.16">
                  tato vyāso bharadvājo bharadvājāt tu gautamaḥ <br />
                  gautamād uttamo vyāso haryātmā yo 'bhidhīyate //
                   <span class="ref">ViP_3,3.16</span></p>
               
               
               <p id="ViP_3,3.17">
                  atha haryātmano venaḥ smṛto vājaśravās tu yaḥ <br />
                  somaḥ śuṣmāyaṇas tasmāt tṛṇabindur iti smṛtaḥ //
                   <span class="ref">ViP_3,3.17</span></p>
               
               
               <p id="ViP_3,3.18">
                  ṛkṣo 'bhūd bhārgavas tasmād vālmīkir yo 'bhidhīyate <br />
                  tasmād asmatpitā śaktir vyāsas tasmād ahaṃ mune //
                   <span class="ref">ViP_3,3.18</span></p>
               
               
               <p id="ViP_3,3.19">
                  jātukarṇo 'bhavan mattaḥ kṛṣṇadvaipāyanas tataḥ <br />
                  aṣṭāviṃśatir ity ete vedavyāsāḥ purātanāḥ //
                   <span class="ref">ViP_3,3.19</span></p>
               
               
               <p id="ViP_3,3.20">
                  eko vedaś caturdhā tu yaiḥ kṛto dvāparādiṣu //
                   <span class="ref">ViP_3,3.20</span></p>
               
               
               <p id="ViP_3,3.21">
                  bhaviṣye dvāpare cāpi drauṇir vyāso bhaviṣyati <br />
                  vyatīte mama putre 'smin kṛṣṇadvaipāyane munau //
                   <span class="ref">ViP_3,3.21</span></p>
               
               
               <p id="ViP_3,3.22">
                  dhruvam ekākṣaraṃ brahma om ity evaṃ vyavasthitam <br />
                  bṛhatvād bṛṃhaṇatvāc ca tad brahmety abhidhīyate //
                   <span class="ref">ViP_3,3.22</span></p>
               
               
               <p id="ViP_3,3.23">
                  praṇavāvasthitaṃ nityaṃ bhūr bhuvaḥ svar itīryate <br />
                  ṛgyajuḥsāmātharvāṇaṃ yat tasmai brahmaṇe namaḥ //
                   <span class="ref">ViP_3,3.23</span></p>
               
               
               <p id="ViP_3,3.24">
                  jagataḥ pralayotpattau yat tat kāraṇasaṃjñitam <br />
                  mahataḥ paramaṃ guhyaṃ tasmai subrahmaṇe namaḥ //
                   <span class="ref">ViP_3,3.24</span></p>
               
               
               <p id="ViP_3,3.25">
                  agādhāpāram akṣayyaṃ jagatsaṃmohanālayam <br />
                  saṃprakāśapravṛttibhyāṃ puruṣārthaprayojanam //
                   <span class="ref">ViP_3,3.25</span></p>
               
               
               <p id="ViP_3,3.26">
                  sāṃkhyajñānavatāṃ niṣṭhā gatiḥ śamadamātmanām <br />
                  yat tad avyaktam amṛtaṃ pravṛttir brahma śāśvatam //
                   <span class="ref">ViP_3,3.26</span></p>
               
               
               <p id="ViP_3,3.27">
                  pradhānam ātmayoniś ca guhāsattvaṃ ca śabdyate <br />
                  avibhāgaṃ tathā śukram akṣaraṃ bahudhātmakam //
                   <span class="ref">ViP_3,3.27</span></p>
               
               
               <p id="ViP_3,3.28">
                  paramabrahmaṇe tasmai nityam eva namo namaḥ <br />
                  yad rūpaṃ vāsudevasya paramātmasvarūpiṇaḥ //
                   <span class="ref">ViP_3,3.28</span></p>
               
               
               <p id="ViP_3,3.29">
                  etad brahma tridhābhedam abhedam api sa prabhuḥ <br />
                  sarvabhūteṣv abhedo 'sau bhidyate bhinnabuddhibhiḥ //
                   <span class="ref">ViP_3,3.29</span></p>
               
               
               <p id="ViP_3,3.30">
                  sa ṛṅmayaḥ sāmamayaḥ sarvātmā sa yajurmayaḥ <br />
                  ṛgyajuḥsāmasārātmā sa evātmā śarīriṇām //
                   <span class="ref">ViP_3,3.30</span></p>
               
               
               <p id="ViP_3,3.31">
                  sa bhidyate vedamayaḥ sa vedaṃ karoti bhedair bahubhiḥ saśākham <br />
                  śākhāpraṇetā sa samastaśākhā jñānasvarūpo bhagavān anantaḥ //
                   <span class="ref">ViP_3,3.31</span></p>
               
               
               <p>[[iti śrīviṣṇupurāṇe tṛtīyāṃśe tṛtīyo 'dhyāyaḥ ]]</p>
               
               </div>
            
            <div id="d1e47743">
               parāśara uvāca:
               
               <p id="ViP_3,4.1">
                  ādyo vedaś catuṣpādaḥ śatasāhasrasaṃmitaḥ <br />
                  tato daśaguṇaḥ kṛtsno yajño 'yaṃ sarvakāmadhuk //
                   <span class="ref">ViP_3,4.1</span></p>
               
               
               <p id="ViP_3,4.2">
                  tato 'tra matsuto vyāso 'ṣṭāviṃśatitame 'ntare <br />
                  vedam ekaṃ catuṣpādaṃ caturdhā vyabhajat prabhuḥ //
                   <span class="ref">ViP_3,4.2</span></p>
               
               
               <p id="ViP_3,4.3">
                  yathā tu tena vai vyastā vedavyāsena dhīmatā <br />
                  vedās tathā samastais tair vyastā vyāsais tathā mayā //
                   <span class="ref">ViP_3,4.3</span></p>
               
               
               <p id="ViP_3,4.4">
                  tad anenaiva vedānāṃ śākhābhedān dvijottama <br />
                  caturyugeṣu racitān samasteṣv avadhāraya //
                   <span class="ref">ViP_3,4.4</span></p>
               
               
               <p id="ViP_3,4.5">
                  kṛṣṇadvaipāyanaṃ vyāsaṃ viddhi nārāyaṇaṃ prabhum <br />
                  ko 'nyo hi bhuvi maitreya mahābhāratakṛd bhavet //
                   <span class="ref">ViP_3,4.5</span></p>
               
               
               <p id="ViP_3,4.6">
                  tena vyastā yathā vedā matputreṇa mahātmanā <br />
                  dvāpare hy atra maitreya tan me śṛṇu yathārthataḥ //
                   <span class="ref">ViP_3,4.6</span></p>
               
               
               <p id="ViP_3,4.7">
                  brahmaṇā codito vyāso vedān vyastuṃ pracakrame <br />
                  atha śiṣyān sa jagrāha caturo vedapāragān //
                   <span class="ref">ViP_3,4.7</span></p>
               
               
               <p id="ViP_3,4.8">
                  ṛgvedaśrāvakaṃ pailaṃ jagrāha sa mahāmuniḥ <br />
                  vaiśampāyananāmānaṃ yajurvedasya cāgrahīt //
                   <span class="ref">ViP_3,4.8</span></p>
               
               
               <p id="ViP_3,4.9">
                  jaiminiṃ sāmavedasya tathaivātharvavedavit <br />
                  sumantus tasya śiṣyo 'bhūd vedavyāsasya dhīmataḥ //
                   <span class="ref">ViP_3,4.9</span></p>
               
               
               <p id="ViP_3,4.10">
                  romaharṣaṇanāmānaṃ mahābuddhiṃ mahāmuniḥ <br />
                  sūtaṃ jagrāha śiṣyaṃ sa itihāsapurāṇayoḥ //
                   <span class="ref">ViP_3,4.10</span></p>
               
               <span class="note">Ś2,D7,G3 ins.:</span>
               
               
               <p id="ViP_3,4.10*2:1">
                  ārṣādi bahudhā sthānaṃ devarṣiracitāśrayam //
                   <span class="ref">ViP_3,4.10*2:1</span></p>
               
               
               <p id="ViP_3,4.10*2:2">
                  itihāsam iti proktaṃ sthaviṣṭhādbhutakarmayuk //
                   <span class="ref">ViP_3,4.10*2:2</span></p>
               
               
               <p id="ViP_3,4.11">
                  eka āsīd yajurvedas taṃ caturdhā vyakalpayat <br />
                  cāturhotram abhūd yasmiṃs tena yajñam athākarot //
                   <span class="ref">ViP_3,4.11</span></p>
               
               
               <p id="ViP_3,4.12">
                  ādhvaryavaṃ yajurbhis tu ṛgbhir hotraṃ tathā muniḥ <br />
                  audgātraṃ sāmabhiś cakre brahmatvaṃ cāpy atharvabhiḥ //
                   <span class="ref">ViP_3,4.12</span></p>
               
               
               <p id="ViP_3,4.13">
                  tataḥ sa ṛca uddhṛtya ṛgvedaṃ kṛtavān muniḥ <br />
                  yajūṃṣi ca yajurvedaṃ sāmavedaṃ ca sāmabhiḥ //
                   <span class="ref">ViP_3,4.13</span></p>
               
               
               <p id="ViP_3,4.14">
                  rājñas tv atharvavedena sarvakarmāṇi sa prabhuḥ <br />
                  kārayām āsa maitreya brahmatvaṃ ca yathāsthitiḥ //
                   <span class="ref">ViP_3,4.14</span></p>
               
               
               <p id="ViP_3,4.15">
                  so 'yam eko mahāvedatarus tena pṛthakkṛtaḥ <br />
                  caturdhā tu tato jātaṃ vedapādapakānanam //
                   <span class="ref">ViP_3,4.15</span></p>
               
               
               <p id="ViP_3,4.16">
                  bibheda prathamaṃ vipra paila ṛgvedapādapam <br />
                  indrapramataye prādād bāṣkalāya ca saṃhite //
                   <span class="ref">ViP_3,4.16</span></p>
               
               
               <p id="ViP_3,4.17">
                  caturdhā sa bibhedātha bāṣkalo nijasaṃhitām <br />
                  baudhyādibhyo dadau tās tu śiṣyebhyaḥ sa mahāmatiḥ //
                   <span class="ref">ViP_3,4.17</span></p>
               
               
               <p id="ViP_3,4.18">
                  baudhyāgnimāṭharau tadvad yājñavalkyaparāśarau <br />
                  pratiśākhās tu śākhāyās tasyās te jagṛhur mune //
                   <span class="ref">ViP_3,4.18</span></p>
               
               
               <p id="ViP_3,4.19">
                  indrapramatir ekāṃ tu saṃhitāṃ svasutaṃ tataḥ <br />
                  māṇḍukeyaṃ mahātmānaṃ maitreyādhyāpayat tadā //
                   <span class="ref">ViP_3,4.19</span></p>
               
               
               <p id="ViP_3,4.20">
                  tasya śiṣyapraśiṣyebhyaḥ putraśiṣyān kramād yayau //
                   <span class="ref">ViP_3,4.20</span></p>
               
               
               <p id="ViP_3,4.21">
                  vedamitras tu śākalyaḥ saṃhitāṃ tām adhītavān <br />
                  cakāra saṃhitāḥ pañca śiṣyebhyaḥ pradadau ca tāḥ //
                   <span class="ref">ViP_3,4.21</span></p>
               
               
               <p id="ViP_3,4.22">
                  tasya śiṣyās tu ye pañca teṣāṃ nāmāni me śṛṇu <br />
                  mudgalo gālavaś caiva vātsyaḥ śālīya eva ca <br />
                  śiśiraḥ pañcamaś cāsīt maitreya sumahāmuniḥ //
                   <span class="ref">ViP_3,4.22</span></p>
               
               <span class="note">D3,T1.3,G3 ins.:</span>
               
               
               <p id="ViP_3,4.22*3">
                  etāni pañcanāmāni saṃhitāyāḥ samāśritāḥ //
                   <span class="ref">ViP_3,4.22*3</span></p>
               
               
               <p id="ViP_3,4.23">
                  saṃhitātritayaṃ cakre śākapūṇir athetaraḥ <br />
                  niruktam akarot tadvac caturthaṃ munisattama //
                   <span class="ref">ViP_3,4.23</span></p>
               
               
               <p id="ViP_3,4.24">
                  krauñco vaitālakis tadvad balākaś ca mahāmuniḥ <br />
                  niruktaś ca caturtho 'bhūd vedavedāṅgapāragaḥ //
                   <span class="ref">ViP_3,4.24</span></p>
               
               
               <p id="ViP_3,4.25">
                  ity etāḥ pratiśākhābhyo 'py anuśākhā dvijottama <br />
                  bāṣkalaś cāparās tisraḥ saṃhitāḥ kṛtavān dvija <br />
                  śiṣyaḥ kālāyanir gārgyas tṛtīyaś ca tathā javaḥ //
                   <span class="ref">ViP_3,4.25</span></p>
               
               
               <p id="ViP_3,4.26">
                  ity ete bahvṛcāḥ proktāḥ saṃhitā yaiḥ pravartitāḥ //
                   <span class="ref">ViP_3,4.26</span></p>
               
               
               <p>[[iti śrīviṣṇupurāṇe tṛtīyāṃśe caturtho 'dhyāyaḥ ]]</p>
               
               </div>
            
            <div id="d1e48285">
               parāśara uvāca:
               
               <p id="ViP_3,5.1">
                  yajurvedataroḥ śākhāḥ saptaviṃśan mahāmatiḥ <br />
                  vaiśampāyananāmāsau vyāsaśiṣyaś cakāra vai //
                   <span class="ref">ViP_3,5.1</span></p>
               
               
               <p id="ViP_3,5.2">
                  śiṣyebhyaḥ pradadau tāś ca jagṛhus te 'py anukramāt //
                   <span class="ref">ViP_3,5.2</span></p>
               
               
               <p id="ViP_3,5.3">
                  yājñavalkyas tu tasyābhūd brahmarātasuto dvija <br />
                  śiṣyaḥ paramadharmajño guruvṛttiparaḥ sadā //
                   <span class="ref">ViP_3,5.3</span></p>
               
               
               <p id="ViP_3,5.4">
                  ṛṣir yo 'dya mahāmerau samājenāgamiṣyati <br />
                  tasya vai saptarātrāt tu brahmahatyā bhaviṣyati //
                   <span class="ref">ViP_3,5.4</span></p>
               
               
               <p id="ViP_3,5.5">
                  pūrvam evaṃ munigaṇaiḥ samayo 'bhūt kṛto dvija <br />
                  vaiśampāyana ekas tu taṃ vyatikrāntavāṃs tadā //
                   <span class="ref">ViP_3,5.5</span></p>
               
               
               <p id="ViP_3,5.6">
                  svasrīyaṃ bālakaṃ so 'tha padā spṛṣṭam aghātayat //
                   <span class="ref">ViP_3,5.6</span></p>
               
               
               <p id="ViP_3,5.7">
                  śiṣyān āha ca bhoḥ śiṣyā brahmahatyāpahaṃ vratam <br />
                  caradhvaṃ matkṛte sarve na vicāryam idaṃ tathā //
                   <span class="ref">ViP_3,5.7</span></p>
               
               
               <p id="ViP_3,5.8">
                  athāha yājñavalkyas taṃ kim ebhir bhagavan dvijaiḥ <br />
                  kleśitair alpatejobhiś cariṣye 'ham idaṃ vratam //
                   <span class="ref">ViP_3,5.8</span></p>
               
               
               <p id="ViP_3,5.9">
                  tataḥ kruddho guruḥ prāha yājñavalkyaṃ mahāmatiḥ <br />
                  mucyatāṃ yat tvayādhītaṃ matto viprāvamānaka //
                   <span class="ref">ViP_3,5.9</span></p>
               
               
               <p id="ViP_3,5.10">
                  nistejaso vadasy etān yas tvaṃ brāhmaṇapuṃgavān <br />
                  tena śiṣyeṇa nārtho 'sti mamājñābhaṅgakāriṇā //
                   <span class="ref">ViP_3,5.10</span></p>
               
               
               <p id="ViP_3,5.11">
                  yājñavalkyas tataḥ prāha bhaktyaitat te mayoditam <br />
                  mamāpy alaṃ tvayādhītaṃ yan mayā tad idaṃ dvija //
                   <span class="ref">ViP_3,5.11</span></p>
               
               parāśara uvāca:
               
               <p id="ViP_3,5.12">
                  ity uktvā rudhirāktāni sarūpāṇi yajūṃṣi saḥ <br />
                  chardayitvā dadau tasmai yayau ca svecchayā muniḥ //
                   <span class="ref">ViP_3,5.12</span></p>
               
               
               <p id="ViP_3,5.13">
                  yajūṃṣy atha visṛṣṭāni yājñavalkyena vai dvija <br />
                  jagṛhus tittirībhūtvā taittirīyās tu te tataḥ //
                   <span class="ref">ViP_3,5.13</span></p>
               
               
               <p id="ViP_3,5.14">
                  brahmahatyā vrataṃ cīrṇaṃ guruṇā coditais tu yaiḥ <br />
                  carakādhvaryavas te tu caraṇān munisattama //
                   <span class="ref">ViP_3,5.14</span></p>
               
               
               <p id="ViP_3,5.15">
                  yājñavalkyo 'pi maitreya prāṇāyāmaparāyaṇaḥ <br />
                  tuṣṭāva praṇataḥ sūryaṃ yajūṃṣy abhilaṣaṃs tataḥ //
                   <span class="ref">ViP_3,5.15</span></p>
               
               yājñavalkya uvāca:
               
               <p id="ViP_3,5.16">
                  namaḥ savitre dvārāya mukter amitatejase <br />
                  ṛgyajuḥsāmabhūtāya trayīdhāmavate namaḥ //
                   <span class="ref">ViP_3,5.16</span></p>
               
               
               <p id="ViP_3,5.17">
                  namo 'gnīṣomabhūtāya jagataḥ kāraṇātmane <br />
                  bhāskarāya paraṃ tejaḥ sauṣumṇam uru bibhrate //
                   <span class="ref">ViP_3,5.17</span></p>
               
               
               <p id="ViP_3,5.18">
                  kalākāṣṭhānimeṣādikālajñānātmane namaḥ <br />
                  dhyeyāya viṣṇurūpāya paramākṣararūpiṇe //
                   <span class="ref">ViP_3,5.18</span></p>
               
               
               <p id="ViP_3,5.19">
                  bibharti yaḥ suragaṇān āpyāyenduṃ svaraśmibhiḥ <br />
                  svadhāmṛtena ca pitṝṃs tasmai tṛptyātmane namaḥ //
                   <span class="ref">ViP_3,5.19</span></p>
               
               <span class="note">Ś,D2.7 ins.:</span>
               
               
               <p id="ViP_3,5.19*4">
                  namo 'gnīsomabhūtāya sarvasiddhikarāya ca //
                   <span class="ref">ViP_3,5.19*4</span></p>
               
               
               <p id="ViP_3,5.20">
                  himāmbugharmavṛṣṭīnāṃ kartā bhartā ca yaḥ prabhuḥ <br />
                  tasmai trikālabhūtāya namaḥ sūryāya vedhase //
                   <span class="ref">ViP_3,5.20</span></p>
               
               
               <p id="ViP_3,5.21">
                  apahanti tamo yaś ca jagato 'sya jagatpatiḥ <br />
                  sattvadhāmadharo devo namas tasmai vivasvate //
                   <span class="ref">ViP_3,5.21</span></p>
               
               
               <p id="ViP_3,5.22">
                  satkarmayogyo na jano naivāpaḥ śaucakāraṇam <br />
                  yasminn anudite tasmai namo devāya bhāsvate //
                   <span class="ref">ViP_3,5.22</span></p>
               
               
               <p id="ViP_3,5.23">
                  spṛṣṭo yadaṃśubhir lokaḥ kriyāyogyo 'bhijāyate <br />
                  pavitratākāraṇāya tasmai śuddhātmane namaḥ //
                   <span class="ref">ViP_3,5.23</span></p>
               
               
               <p id="ViP_3,5.24">
                  namaḥ savitre sūryāya bhāskarāya vivasvate <br />
                  ādityāyādibhūtāya devādīnāṃ namo namaḥ //
                   <span class="ref">ViP_3,5.24</span></p>
               
               
               <p id="ViP_3,5.25">
                  hiraṇmayaṃ rathaṃ yasya ketavo 'mṛtadhāriṇaḥ <br />
                  vahanti bhuvanālokacakṣuṣas taṃ namāmy aham //
                   <span class="ref">ViP_3,5.25</span></p>
               
               parāśara uvāca:
               
               <p id="ViP_3,5.26">
                  ity evamādibhis tena stūyamānaḥ stavai raviḥ <br />
                  vājirūpadharaḥ prāha vrīyatām iti vāñchitam //
                   <span class="ref">ViP_3,5.26</span></p>
               
               
               <p id="ViP_3,5.27">
                  yājñavalkyas tadā prāha praṇipatya divākaram <br />
                  yajūṃṣi tāni me dehi yāni santi na me gurau //
                   <span class="ref">ViP_3,5.27</span></p>
               
               parāśara uvāca:
               
               <p id="ViP_3,5.28">
                  evam ukto dadau tasmai yajūṃṣi bhagavān raviḥ <br />
                  ayātayāmasaṃjñāni yāni vetti na tadguruḥ //
                   <span class="ref">ViP_3,5.28</span></p>
               
               
               <p id="ViP_3,5.29">
                  yajūṃṣi yair adhītāni tāni viprair dvijottama <br />
                  vājinas te samākhyātāḥ sūryo 'śvaḥ so 'bhavad yataḥ //
                   <span class="ref">ViP_3,5.29</span></p>
               
               
               <p id="ViP_3,5.30">
                  śākhābhedās tu teṣāṃ vai daśa pañca ca vājinām <br />
                  kaṇvādyāḥ sumahābhāgā yājñavalkyapravartitāḥ //
                   <span class="ref">ViP_3,5.30</span></p>
               
               
               <p>[[iti śrīviṣṇupurāṇe tṛtīyāṃśe pañcamo 'dhyāyaḥ ]]</p>
               
               </div>
            
            <div id="d1e48872">
               parāśara uvāca:
               
               <p id="ViP_3,6.1">
                  sāmavedataroḥ śākhā vyāsaśiṣyaḥ sa jaiminiḥ <br />
                  krameṇa yena maitreya bibheda śṛṇu tan mama //
                   <span class="ref">ViP_3,6.1</span></p>
               
               <span class="note">Ś,D7 ins.:</span>
               
               
               <p id="ViP_3,6.1*5:1">
                  ṛgyajuḥśākhiśākho 'yaṃ śākhāsaṃkhyyā prapañcitā //
                   <span class="ref">ViP_3,6.1*5:1</span></p>
               
               
               <p id="ViP_3,6.1*5:2">
                  sāmātharvapurāṇoktaṃ śākhāsaṃjñātha kathyate //
                   <span class="ref">ViP_3,6.1*5:2</span></p>
               
               
               <p id="ViP_3,6.2">
                  sumantus tasya putro 'bhūt sukarmāsyāpy abhūt sutaḥ <br />
                  adhītavantāv ekaikāṃ saṃhitāṃ tau mahāmunī //
                   <span class="ref">ViP_3,6.2</span></p>
               
               
               <p id="ViP_3,6.3">
                  sāhasraṃ saṃhitābhedaṃ sukarmā tatsutas tataḥ <br />
                  cakāra taṃ ca tacchiṣyau jagṛhāte mahāvratau //
                   <span class="ref">ViP_3,6.3</span></p>
               
               <span class="note">Ś2,D7 ins.:</span>
               
               
               <p id="ViP_3,6.3*6:1">
                  putram adhyāpayām āsa sumantum atha jaiminiḥ //
                   <span class="ref">ViP_3,6.3*6:1</span></p>
               
               
               <p id="ViP_3,6.3*6:2">
                  sumantuś capi sumulaṃ putram adhyāpayan muniḥ //
                   <span class="ref">ViP_3,6.3*6:2</span></p>
               
               
               <p id="ViP_3,6.4">
                  hiraṇyanābhaḥ kausalyaḥ pauṣpiñjiś ca dvijottama <br />
                  udīcyāḥ sāmagāḥ śiṣyās tasya pañcadaśa smṛtāḥ //
                   <span class="ref">ViP_3,6.4</span></p>
               
               
               <p id="ViP_3,6.5">
                  hiraṇyanābhāt tāvatyaḥ saṃhitā yair dvijottamaiḥ <br />
                  gṛhītās te 'pi cocyante paṇḍitaiḥ prācyasāmagāḥ //
                   <span class="ref">ViP_3,6.5</span></p>
               
               
               <p id="ViP_3,6.6">
                  lokākṣiḥ kuthumiś caiva kuṣīdī lāṅgalis tathā <br />
                  pauṣpiñjiśiṣyās tadbhedaiḥ saṃhitā bahulīkṛtāḥ //
                   <span class="ref">ViP_3,6.6</span></p>
               
               
               <p id="ViP_3,6.7">
                  hiraṇyanābhaśiṣyaś ca caturviṃśatisaṃhitāḥ <br />
                  provāca kṛtināmāsau śiṣyebhyaḥ sumahāmatiḥ //
                   <span class="ref">ViP_3,6.7</span></p>
               
               
               <p id="ViP_3,6.8">
                  taiś cāpi sāmavedo 'sau śākhābhir bahulīkṛtaḥ <br />
                  atharvaṇām atho vakṣye saṃhitānāṃ samuccayam <br />
                  atharvavedaṃ sa muniḥ sumantur amitadyutiḥ //
                   <span class="ref">ViP_3,6.8</span></p>
               
               
               <p id="ViP_3,6.9">
                  śiṣyam adhyāpayām āsa kabandhaṃ so 'pi taṃ dvidhā <br />
                  kṛtvā tu devadarśāya tathā pathyāya dattavān //
                   <span class="ref">ViP_3,6.9</span></p>
               
               
               <p id="ViP_3,6.10">
                  devadarśasya śiṣyās tu maudgo brahmabalis tathā <br />
                  śaulkāyaniḥ pippalādas tathānyo munisattama //
                   <span class="ref">ViP_3,6.10</span></p>
               
               
               <p id="ViP_3,6.11">
                  pathyasyāpi trayaḥ śiṣyāḥ kṛtā yair dvija saṃhitāḥ <br />
                  jājaliḥ kumudādiś ca tṛtīyaḥ śaunako dvija //
                   <span class="ref">ViP_3,6.11</span></p>
               
               
               <p id="ViP_3,6.12">
                  śaunakas tu dvidhā kṛtvā dadāv ekāṃ tu babhrave <br />
                  dvitīyāṃ saṃhitāṃ prādāt saindhavāya ca saṃjñine //
                   <span class="ref">ViP_3,6.12</span></p>
               
               
               <p id="ViP_3,6.13">
                  saindhavān muñjakeśaś ca 'bhinad vedaṃ dvidhā punaḥ <br />
                  nakṣatrakalpo vedānāṃ saṃhitānāṃ tathaiva ca //
                   <span class="ref">ViP_3,6.13</span></p>
               
               
               <p id="ViP_3,6.14">
                  caturthaḥ syād āṅgirasaḥ śāntikalpaś ca pañcamaḥ <br />
                  śreṣṭhās tv atharvaṇām ete saṃhitānāṃ vikalpakāḥ //
                   <span class="ref">ViP_3,6.14</span></p>
               
               
               <p id="ViP_3,6.15">
                  ākhyānaiś cāpy upākhyānair gāthābhiḥ kalpaśuddhibhiḥ <br />
                  purāṇasaṃhitāṃ cakre purāṇārthaviśāradaḥ //
                   <span class="ref">ViP_3,6.15</span></p>
               
               <span class="note">Ś2,D7 ins.:</span>
               
               
               <p id="ViP_3,6.15*7:1">
                  svayaṃ dṛṣṭvārthakathanaṃ prāhur ākhyānakaṃ budhāḥ //
                   <span class="ref">ViP_3,6.15*7:1</span></p>
               
               
               <p id="ViP_3,6.15*7:2">
                  śrutasyārthasya kathanam upākhyānaṃ pracakṣate //
                   <span class="ref">ViP_3,6.15*7:2</span></p>
               
               
               <p id="ViP_3,6.16">
                  prakhyāto vyāsaśiṣyo 'bhūt sūto vai romaharṣaṇaḥ <br />
                  purāṇasaṃhitāṃ tasmai dadau vyāso mahāmuniḥ //
                   <span class="ref">ViP_3,6.16</span></p>
               
               
               <p id="ViP_3,6.17">
                  sumatiś cāgnivarcāś ca mitrāyuḥ śāṃśapāyanaḥ <br />
                  akṛtavraṇo 'tha sāvarṇiḥ ṣaṭ śiṣyās tasya cābhavan //
                   <span class="ref">ViP_3,6.17</span></p>
               
               
               <p id="ViP_3,6.18">
                  kāśyapaḥ saṃhitākartā sāvarṇiḥ śāṃśapāyanaḥ <br />
                  romaharṣaṇikā cānyā tisṝṇāṃ mūlasaṃhitā //
                   <span class="ref">ViP_3,6.18</span></p>
               
               
               <p id="ViP_3,6.19">
                  catuṣṭayenāpy etena saṃhitānām idaṃ mune //
                   <span class="ref">ViP_3,6.19</span></p>
               
               
               <p id="ViP_3,6.20">
                  ādyaṃ sarvapurāṇānāṃ purāṇaṃ brāhmam ucyate <br />
                  aṣṭādaśa purāṇāni purāṇajñāḥ pracakṣate //
                   <span class="ref">ViP_3,6.20</span></p>
               
               
               <p id="ViP_3,6.21">
                  brāhmaṃ pādmaṃ vaiṣṇavaṃ ca śaivaṃ bhāgavataṃ tathā <br />
                  tathānyaṃ nāradīyaṃ ca mārkaṇḍeyaṃ ca saptamam //
                   <span class="ref">ViP_3,6.21</span></p>
               
               
               <p id="ViP_3,6.22">
                  āgneyam aṣṭamaṃ caiva bhaviṣyaṃ navamaṃ tathā <br />
                  daśamaṃ brahmavaivartaṃ laiṅgam ekādaśaṃ smṛtam //
                   <span class="ref">ViP_3,6.22</span></p>
               
               
               <p id="ViP_3,6.23">
                  vārāhaṃ dvādaśaṃ caiva skāndaṃ cātra trayodaśam <br />
                  caturdaśaṃ vāmanaṃ ca kaurmaṃ pañcadaśaṃ smṛtam <br />
                  mātsyaṃ ca gāruḍaṃ caiva brahmāṇḍaṃ ca tataḥ param //
                   <span class="ref">ViP_3,6.23</span></p>
               
               <span class="note">D3,M0, ed. Veṅk. ins.:</span>
               
               
               <p id="ViP_3,6.23*8:1">
                  mahāpurāṇāny etāni hy aṣṭādaśa mahāmune //
                   <span class="ref">ViP_3,6.23*8:1</span></p>
               
               
               <p id="ViP_3,6.23*8:2">
                  tathā copapurāṇāni munibhiḥ kathitāni ca //
                   <span class="ref">ViP_3,6.23*8:2</span></p>
               
               
               <p id="ViP_3,6.24">
                  sargaś ca pratisargaś ca vaṃśo manvantarāṇi ca <br />
                  sarveṣv eteṣu kathyante vaṃśānucaritaṃ ca yat //
                   <span class="ref">ViP_3,6.24</span></p>
               
               
               <p id="ViP_3,6.25">
                  yad etat tava maitreya purāṇaṃ kathyate mayā <br />
                  etad vaiṣṇavasaṃjñaṃ vai pādmasya samanantaram //
                   <span class="ref">ViP_3,6.25</span></p>
               
               
               <p id="ViP_3,6.26">
                  sarge ca pratisarge ca vaṃśamanvantarādiṣu <br />
                  kathyate bhagavān viṣṇur aśeṣeṣv eva sattama //
                   <span class="ref">ViP_3,6.26</span></p>
               
               
               <p id="ViP_3,6.27">
                  aṅgāni caturo vedā mīmāṃsā nyāyavistaraḥ <br />
                  purāṇaṃ dharmaśāstraṃ ca vidyā hy etāś caturdaśa //
                   <span class="ref">ViP_3,6.27</span></p>
               
               
               <p id="ViP_3,6.28">
                  āyurvedo dhanurvedo gāndharvaś caiva te trayaḥ <br />
                  arthaśāstraṃ caturthaṃ tu vidyā hy aṣṭādaśaiva tāḥ //
                   <span class="ref">ViP_3,6.28</span></p>
               
               
               <p id="ViP_3,6.29">
                  jñeyā brahmarṣayaḥ pūrvaṃ tebhyo devarṣayaḥ punaḥ <br />
                  rājarṣayaḥ punas tebhya ṛṣiprakṛtayas trayaḥ //
                   <span class="ref">ViP_3,6.29</span></p>
               
               
               <p id="ViP_3,6.30">
                  iti śākhāḥ samākhyātāḥ śākhābhedās tathaiva ca <br />
                  kartāraś caiva śākhānāṃ bhedahetus tathoditaḥ //
                   <span class="ref">ViP_3,6.30</span></p>
               
               
               <p id="ViP_3,6.31">
                  sarvamanvantareṣv evaṃ śākhābhedāḥ samāḥ smṛtāḥ //
                   <span class="ref">ViP_3,6.31</span></p>
               
               
               <p id="ViP_3,6.32">
                  prājāpatyā śrutir nityā tadvikalpās tv ime dvija //
                   <span class="ref">ViP_3,6.32</span></p>
               
               
               <p id="ViP_3,6.33">
                  etat tavoditaṃ sarvaṃ yat pṛṣṭo 'ham iha tvayā <br />
                  maitreya vedasaṃbaddhaṃ kim anyat kathayāmi te //
                   <span class="ref">ViP_3,6.33</span></p>
               
               
               <p>[[iti śrīviṣṇupurāṇe tṛtīyāṃśe ṣaṣṭho 'dhyāyaḥ ]]</p>
               
               </div>
            
            <div id="d1e49601">
               maitreya uvāca:
               
               <p id="ViP_3,7.1">
                  yathāvat kathitaṃ sarvaṃ yat pṛṣṭo 'si mayā guro <br />
                  śrotum icchāmy ahaṃ tv ekaṃ tad bhavān prabravītu me //
                   <span class="ref">ViP_3,7.1</span></p>
               
               <span class="note">Ś2 ins.:</span>
               
               
               <p id="ViP_3,7.1*9:1">
                  vedarāśir apāro 'sāv uktaḥ śākhāvibhāgataḥ //
                   <span class="ref">ViP_3,7.1*9:1</span></p>
               
               
               <p id="ViP_3,7.1*9:2">
                  xxxx paro dharmo varṇādīnām athocyate //
                   <span class="ref">ViP_3,7.1*9:2</span></p>
               
               
               <p id="ViP_3,7.2">
                  saptadvīpāni pātālavīthyaś ca sumahāmune <br />
                  sapta lokāś ca ye 'ntaḥsthā brahmāṇḍasyāsya sarvataḥ //
                   <span class="ref">ViP_3,7.2</span></p>
               
               
               <p id="ViP_3,7.3">
                  sthūlaiḥ sūkṣmais tathāsūkṣmaiḥ sūkṣmāt sūkṣmatarais tathā <br />
                  sthūlaiḥ sthūlataraiś caitat sarvaṃ prāṇibhir āvṛtam //
                   <span class="ref">ViP_3,7.3</span></p>
               
               
               <p id="ViP_3,7.4">
                  aṅgulasyāṣṭabhāgo 'pi na so 'sti munisattama <br />
                  na santi prāṇino yatra karmabandhanibandhanāḥ //
                   <span class="ref">ViP_3,7.4</span></p>
               
               
               <p id="ViP_3,7.5">
                  sarve caite vaśaṃ yānti yamasya bhagavan kila <br />
                  āyuṣo 'nte tato yānti yātanās tatpracoditāḥ //
                   <span class="ref">ViP_3,7.5</span></p>
               
               
               <p id="ViP_3,7.6">
                  yātanābhyaḥ paribhraṣṭā devādyāsv atha yoniṣu <br />
                  jantavaḥ parivartante śāstrāṇām eṣa nirṇayaḥ //
                   <span class="ref">ViP_3,7.6</span></p>
               
               
               <p id="ViP_3,7.7">
                  so 'ham icchāmi tac chrotuṃ yamasya vaśavartinaḥ <br />
                  na bhavanti narā yena tat karma kathayāmalam //
                   <span class="ref">ViP_3,7.7</span></p>
               
               parāśara uvāca:
               
               <p id="ViP_3,7.8">
                  ayam eva mune praśno nakulena mahātmanā <br />
                  pṛṣṭaḥ pitāmahaḥ prāha bhīṣmo yat tac chṛṇuṣva me //
                   <span class="ref">ViP_3,7.8</span></p>
               
               bhīṣma uvāca:
               
               <p id="ViP_3,7.9">
                  purā mamāgato vatsa sakhā kāliṅgako dvijaḥ <br />
                  mām uvāca sa pṛṣṭo vai mayā jātismaro muniḥ //
                   <span class="ref">ViP_3,7.9</span></p>
               
               
               <p id="ViP_3,7.10">
                  tenākhyātam idaṃ cedam itthaṃ caitad bhaviṣyati <br />
                  tathā ca tad abhūd vatsa yathoktaṃ tena dhīmatā //
                   <span class="ref">ViP_3,7.10</span></p>
               
               
               <p id="ViP_3,7.11">
                  sa pṛṣṭaś ca mayā bhūyaḥ śraddadhānena vai dvijaḥ <br />
                  yad yad āha na tad dṛṣṭam anyathā hi mayā kvacit //
                   <span class="ref">ViP_3,7.11</span></p>
               
               
               <p id="ViP_3,7.12">
                  ekadā tu mayā pṛṣṭam yad etad bhavatoditam <br />
                  prāha kāliṅgako vipraḥ smṛtvā tasya muner vacaḥ //
                   <span class="ref">ViP_3,7.12</span></p>
               
               
               <p id="ViP_3,7.13">
                  jātismareṇa kathitaṃ rahasyaṃ paramaṃ mama <br />
                  yamakiṃkarayor yo 'bhūt saṃvādas taṃ bravīmi te //
                   <span class="ref">ViP_3,7.13</span></p>
               
               <span class="note">G1,M1.2 ins.:</span>
               
               
               <p id="ViP_3,7.13*10:1">
                  narake pacyamānas tu yamena paribhāṣitaḥ //
                   <span class="ref">ViP_3,7.13*10:1</span></p>
               
               
               <p id="ViP_3,7.13*10:2">
                  kiṃ tvayā nārcito devaḥ keśavaḥ kleśanāśanaḥ //
                   <span class="ref">ViP_3,7.13*10:2</span></p>
               
               kāliṅga uvāca:
               
               <p id="ViP_3,7.14">
                  svapuruṣam abhivīkṣya pāśahastaṃ vadati yamaḥ kila tasya karṇamūle <br />
                  parihara madhusūdanaprapannān prabhur aham anyanṛṇāṃ na vaiṣṇavānām //
                   <span class="ref">ViP_3,7.14</span></p>
               
               
               <p id="ViP_3,7.15ab">
                  aham amaragaṇārcitena dhātrā yama iti lokahitāhite niyuktaḥ //
                   <span class="ref">ViP_3,7.15ab</span></p>
               
               <span class="note">M1.2 ins.:</span>
               
               
               <p id="ViP_3,7.15ab*11">
                  hariguruvimukhān praśāsmi martyān haricaraṇapraṇatān namaskaromi <br />
                  sugatim abhilaṣāmi vāsudevād aham api bhāgavatasthitāntarātmā //
                   <span class="ref">ViP_3,7.15ab*11</span></p>
               
               
               <p id="ViP_3,7.15cd">
                  hariguruvaśago 'smi na svatantraḥ prabhavati saṃyamane mamāpi viṣṇuḥ //
                   <span class="ref">ViP_3,7.15cd</span></p>
               <span class="note">M1.2 ins.:</span>
               
               
               <p id="ViP_3,7.15*12:[1]">
                  varṣaśatam apīha dharmyamānaṃ vrajati na kāñcanatāmayaḥ kadācit <br />
                  bhagavati vimukhasya nāsti siddhir viṣam amṛtaṃ bhavatīti naitad asti //
                   <span class="ref">ViP_3,7.15*12:[1]</span></p>
               
               
               <p id="ViP_3,7.15*12:[2]">
                  na hi śaśikaluṣacchaviḥ kadācit timiraparābhavatām upaiti candraḥ <br />
                  bhavati hi harau sthitāntarātmā bhṛśamalino 'pi virājate manuṣyaḥ //
                   <span class="ref">ViP_3,7.15*12:[2]</span></p>
               
               
               <p id="ViP_3,7.15*12:[3]">
                  vṛṣagaṇakaṇabhakṣaśaṃkaroktir daśabalapañcaśikhākṣapādavādān <br />
                  mahad api suvicārya lokatantraṃ bhagavadupāsyam ṛte na siddhir asti //
                   <span class="ref">ViP_3,7.15*12:[3]</span></p>
               
               
               <p id="ViP_3,7.15*12:[4]">
                  mukulitakarakuṅmalaiḥ surendraiḥ satatanamaskṛtapādapaṅkajāya <br />
                  avihatagataye sanātanāya prathamajagatpataye namo 'stv ajāya //
                   <span class="ref">ViP_3,7.15*12:[4]</span></p>
               
               
               <p id="ViP_3,7.16">
                  kaṭakamukuṭakarṇikādibhedaiḥ kanakam abhedam apīṣyate yathaikam <br />
                  surapaśumanujādikalpanābhir harir akhilābhir udīryate tathaikaḥ //
                   <span class="ref">ViP_3,7.16</span></p>
               
               
               <p id="ViP_3,7.17">
                  kṣitijalaparamāṇavo 'nilānte punar api yānti yathaikatāṃ dharitryāḥ <br />
                  surapaśumanujādayas tathānte guṇakaluṣeṇa sanātanena tena //
                   <span class="ref">ViP_3,7.17</span></p>
               
               
               <p id="ViP_3,7.18">
                  harim amaragaṇārcitāṅghripadmaṃ praṇamati yaḥ paramārthato hi martyaḥ <br />
                  tam apagatasamastapāpabandhaṃ vraja parihṛtya yathāgnim ājyasiktam //
                   <span class="ref">ViP_3,7.18</span></p>
               
               
               <p id="ViP_3,7.19">
                  iti yamavacanaṃ niśamya pāśī yamapuruṣas tam uvāca dharmarājam <br />
                  kathaya mama vibho samastadhātur bhavati hareḥ khalu yādṛśo 'sya bhaktaḥ //
                   <span class="ref">ViP_3,7.19</span></p>
               
               yama uvāca:
               
               <p id="ViP_3,7.20">
                  na calati nijavarṇadharmato yaḥ samamatir ātmasuhṛdvipakṣapakṣe <br />
                  na harati na ca hanti kiṃcid uccaiḥ sitamanasaṃ tam avaihi viṣṇubhaktam //
                   <span class="ref">ViP_3,7.20</span></p>
               
               
               <p id="ViP_3,7.21">
                  kalikaluṣamalena yasya nātmā vimalamater malinīkṛto 'stamohe <br />
                  manasi kṛtajanārdanaṃ manuṣyaṃ satatam avaihi harer atīva bhaktam //
                   <span class="ref">ViP_3,7.21</span></p>
               
               
               <p id="ViP_3,7.22">
                  kanakam api rahasy avekṣya buddhyā tṛṇam iva yaḥ samavaiti vai parasvam <br />
                  bhavati ca bhagavaty ananyacetāḥ puruṣavaraṃ tam avaihi viṣṇubhaktam //
                   <span class="ref">ViP_3,7.22</span></p>
               
               
               <p id="ViP_3,7.23">
                  sphaṭikagiriśilāmalaḥ kva viṣṇur manasi nṛṇāṃ kva ca matsarādidoṣaḥ <br />
                  na hi tuhinamayūkharaśmipuñje bhavati hutāśanadīptijaḥ pratāpaḥ //
                   <span class="ref">ViP_3,7.23</span></p>
               
               
               <p id="ViP_3,7.24">
                  vimalamatir amatsaraḥ praśāntaḥ śucicarito 'khilasattvamitrabhūtaḥ <br />
                  priyahitavacano 'stamānamāyo vasati sadā hṛdi tasya vāsudevaḥ //
                   <span class="ref">ViP_3,7.24</span></p>
               
               
               <p id="ViP_3,7.25">
                  vasati hṛdi sanātane ca tasmin bhavati pumāñ jagato 'sya saumyarūpaḥ <br />
                  kṣitirasam atiramyam ātmano 'ntaḥ kathayati cārutayaiva śālapotaḥ //
                   <span class="ref">ViP_3,7.25</span></p>
               
               
               <p id="ViP_3,7.26">
                  yamaniyamavidhūtakalmaṣāṇām anudinam acyutasaktamānasānām <br />
                  apagatamadamānamatsarāṇāṃ vraja bhaṭa dūratareṇa mānavānām //
                   <span class="ref">ViP_3,7.26</span></p>
               
               
               <p id="ViP_3,7.27">
                  hṛdi yadi bhagavān anādir āste harir asiśaṅkhagadādharo 'vyayātmā <br />
                  tadagham aghavighātakartṛbhinnaṃ bhavati kathaṃ sati cāndhakāram arke //
                   <span class="ref">ViP_3,7.27</span></p>
               
               
               <p id="ViP_3,7.28">
                  harati paradhanaṃ nihanti jantūn vadati tathānṛtaniṣṭhurāṇi yaś ca <br />
                  aśubhajanitadurmadasya puṃsaḥ kaluṣamater hṛdi tasya nāsty anantaḥ //
                   <span class="ref">ViP_3,7.28</span></p>
               
               
               <p id="ViP_3,7.29">
                  na sahati parasaṃpadaṃ vinindāṃ kaluṣamatiḥ kurute satām asādhuḥ <br />
                  na yajati na dadāti yaś ca santaṃ manasi na tasya janārdano 'dhamasya //
                   <span class="ref">ViP_3,7.29</span></p>
               
               
               <p id="ViP_3,7.30">
                  paramasuhṛdi bāndhave kalatre sutatanayāpitṛmātṛbhṛtyavarge <br />
                  śaṭhamatir upayāti yo 'rthatṛṣṇāṃ tam adhamaceṣṭam avaihi nāsya bhaktam //
                   <span class="ref">ViP_3,7.30</span></p>
               
               
               <p id="ViP_3,7.31">
                  aśubhamatir asatpravṛttisaktaḥ satatam anāryaviśālasaṅgamattaḥ <br />
                  anudinakṛtapāpabandhayatnaḥ puruṣapaśur na hi vāsudevabhaktaḥ //
                   <span class="ref">ViP_3,7.31</span></p>
               
               
               <p id="ViP_3,7.32">
                  sakalam idam ahaṃ ca vāsudevaḥ paramapumān parameśvaraḥ sa ekaḥ <br />
                  iti matir amalā bhavaty anante hṛdayagate vraja tān vihāya dūrāt //
                   <span class="ref">ViP_3,7.32</span></p>
               
               
               <p id="ViP_3,7.33">
                  kamalanayana vāsudeva viṣṇo dharaṇidharācyuta śaṅkhacakrapāṇe <br />
                  bhava śaraṇam itīrayanti ye vai tyaja bhaṭa dūratareṇa tān apāpān //
                   <span class="ref">ViP_3,7.33</span></p>
               
               
               <p id="ViP_3,7.34">
                  vasati manasi yasya so 'vyayātmā puruṣavarasya na tasya dṛṣṭipāte <br />
                  tava gatir athavā mamāsti cakra pratihatavīryabalasya so 'nyalokyaḥ //
                   <span class="ref">ViP_3,7.34</span></p>
               
               kāliṅga uvāca:
               
               <p id="ViP_3,7.35">
                  iti nijabhaṭaśāsanāya devo ravitanayaḥ sa kilāha dharmarājaḥ <br />
                  mama kathitam idaṃ ca tena tubhyaṃ kuruvara samyag idaṃ mayāpi coktam //
                   <span class="ref">ViP_3,7.35</span></p>
               
               bhīṣma uvāca:
               
               <p id="ViP_3,7.36">
                  nakulaitan mamākhyātaṃ pūrvaṃ tena dvijanmanā <br />
                  kaliṅgadeśād abhyetya prīyatā sumahātmanā //
                   <span class="ref">ViP_3,7.36</span></p>
               
               
               <p id="ViP_3,7.37">
                  mayāpy etad yathānyāyaṃ samyag vatsa tavoditam <br />
                  yathā viṣṇum ṛte nānyat trāṇaṃ saṃsārasāgare //
                   <span class="ref">ViP_3,7.37</span></p>
               
               
               <p id="ViP_3,7.38">
                  kiṃkarā daṇḍapāśau vā na yamo na ca yātanā <br />
                  samarthās tasya yasyātmā keśavālambanaḥ sadā //
                   <span class="ref">ViP_3,7.38</span></p>
               
               parāśara uvāca:
               
               <p id="ViP_3,7.39">
                  etan mune tavākhyātaṃ gītaṃ vaivasvatena yat <br />
                  tvatpraśnānugataṃ samyak kim anyac chrotum icchasi //
                   <span class="ref">ViP_3,7.39</span></p>
               
               
               <p>[[iti śrīviṣṇupurāṇe tṛtīyāṃśe saptamo 'dhyāyaḥ ]]</p>
               
               </div>
            
            <div id="d1e50522">
               maitreya uvāca:
               
               <p id="ViP_3,8.1">
                  bhagavan bhagavān devaḥ saṃsāravijigīṣubhiḥ <br />
                  samākhyāhi jagannātho viṣṇur ārādhyate yathā //
                   <span class="ref">ViP_3,8.1</span></p>
               
               <span class="note">D7 ins.:</span>
               
               
               <p id="ViP_3,8.1*13:1">
                  viṣṇubhaktādicihnaṃ yo nijadharmaḥ puroditaḥ //
                   <span class="ref">ViP_3,8.1*13:1</span></p>
               
               
               <p id="ViP_3,8.1*13:2">
                  tam evātisphuṭaṃ vaktuṃ pañcādhyāyī vidhīyate //
                   <span class="ref">ViP_3,8.1*13:2</span></p>
               
               
               <p id="ViP_3,8.2">
                  ārādhitāc ca govindād ārādhanaparair naraiḥ <br />
                  yat prāpyate phalaṃ śrotuṃ tac cecchāmi mahāmune //
                   <span class="ref">ViP_3,8.2</span></p>
               
               parāśara uvāca:
               
               <p id="ViP_3,8.3">
                  yat pṛcchati bhavān etat sagareṇa mahātmanā <br />
                  aurvaḥ prāha yathā pṛṣṭas tan me kathayataḥ śṛṇu //
                   <span class="ref">ViP_3,8.3</span></p>
               
               
               <p id="ViP_3,8.4">
                  sagaraḥ praṇipatyedam aurvaṃ papraccha bhārgavam <br />
                  viṣṇor ārādhanopāyasaṃbandhaṃ munisattama //
                   <span class="ref">ViP_3,8.4</span></p>
               
               
               <p id="ViP_3,8.5">
                  phalaṃ cārādhite viṣṇau yat puṃsām abhijāyate <br />
                  sa cāha pṛṣṭo yat tena tan maitreyākhilaṃ śṛṇu //
                   <span class="ref">ViP_3,8.5</span></p>
               
               aurva uvāca:
               
               <p id="ViP_3,8.6">
                  bhaumān manorathān svargaṃ svargavandyaṃ tathāspadam <br />
                  prāpnoty ārādhite viṣṇau nirvāṇam api cottamam //
                   <span class="ref">ViP_3,8.6</span></p>
               
               
               <p id="ViP_3,8.7">
                  yad yad icchati yāvac ca phalam ārādhite 'cyute <br />
                  tat tad āpnoti rājendra bhūri svalpam athāpi vā //
                   <span class="ref">ViP_3,8.7</span></p>
               
               
               <p id="ViP_3,8.8">
                  yat tu pṛcchasi bhūpāla katham ārādhyate hi saḥ <br />
                  tad ahaṃ sakalaṃ tubhyaṃ kathayāmi nibodha me //
                   <span class="ref">ViP_3,8.8</span></p>
               
               
               <p id="ViP_3,8.9">
                  varṇāśramācāravatā puruṣeṇa paraḥ pumān <br />
                  viṣṇur ārādhyate panthā nānyas tattoṣakāraṇam //
                   <span class="ref">ViP_3,8.9</span></p>
               
               
               <p id="ViP_3,8.10">
                  yajan yajñān yajaty enaṃ japaty enaṃ japan nṛpa <br />
                  ghnaṃs tathānyān hinasty enaṃ sarvabhūto yato hariḥ //
                   <span class="ref">ViP_3,8.10</span></p>
               
               
               <p id="ViP_3,8.11">
                  tasmāt sadācāravatā puruṣeṇa janārdanaḥ <br />
                  ārādhyate svavarṇoktadharmānuṣṭhānakāriṇā //
                   <span class="ref">ViP_3,8.11</span></p>
               
               
               <p id="ViP_3,8.12">
                  brāhmaṇaḥ kṣatriyo vaiśyaḥ śūdraś ca pṛthivīpate <br />
                  svadharmatatparo viṣṇum ārādhayati nānyathā //
                   <span class="ref">ViP_3,8.12</span></p>
               
               
               <p id="ViP_3,8.13">
                  parāpavādaṃ paiśunyam anṛtaṃ ca na bhāṣate <br />
                  anyodvegakaraṃ vāpi toṣyate tena keśavaḥ //
                   <span class="ref">ViP_3,8.13</span></p>
               
               
               <p id="ViP_3,8.14">
                  parapatnīparadravyaparahiṃsāsu yo matim <br />
                  na karoti pumān bhūpa toṣyate tena keśavaḥ //
                   <span class="ref">ViP_3,8.14</span></p>
               
               
               <p id="ViP_3,8.15">
                  na tāḍayati no hanti prāṇino 'nyāṃś ca dehinaḥ <br />
                  yo manuṣyo manuṣyendra toṣyate tena keśavaḥ //
                   <span class="ref">ViP_3,8.15</span></p>
               
               
               <p id="ViP_3,8.16">
                  devadvijagurūṇāṃ yaḥ śuśrūṣāsu sadodyataḥ <br />
                  toṣyate tena govindaḥ puruṣeṇa nareśvara //
                   <span class="ref">ViP_3,8.16</span></p>
               
               
               <p id="ViP_3,8.17">
                  yathātmani ca putre ca sarvabhūteṣu yas tathā <br />
                  hitakāmo haris tena toṣyate sarvadā sukham //
                   <span class="ref">ViP_3,8.17</span></p>
               
               
               <p id="ViP_3,8.18">
                  yasya rāgādidoṣeṇa na duṣṭaṃ nṛpa mānasam <br />
                  viśuddhacetasā viṣṇus toṣyate tena sarvadā //
                   <span class="ref">ViP_3,8.18</span></p>
               
               
               <p id="ViP_3,8.19">
                  varṇāśrameṣu ye dharmāḥ śāstroktā nṛpasattama <br />
                  teṣu tiṣṭhan naro viṣṇum ārādhayati nānyathā //
                   <span class="ref">ViP_3,8.19</span></p>
               
               sagara uvāca:
               
               <p id="ViP_3,8.20">
                  tad ahaṃ śrotum icchāmi varṇadharmān aśeṣataḥ <br />
                  tathaivāśramadharmāṃś ca dvijavarya bravīhi tān //
                   <span class="ref">ViP_3,8.20</span></p>
               
               aurva uvāca:
               
               <p id="ViP_3,8.21">
                  brāhmaṇakṣatriyaviśāṃ śūdrāṇāṃ ca yathākramam <br />
                  tvam ekāgramanā bhūtvā śṛṇu dharmān mayoditān //
                   <span class="ref">ViP_3,8.21</span></p>
               
               
               <p id="ViP_3,8.22">
                  dānaṃ dadyād yajed devān yajñaiḥ svādhyāyatatparaḥ <br />
                  nityodakī bhaved vipraḥ kuryāc cāgniparigraham //
                   <span class="ref">ViP_3,8.22</span></p>
               
               
               <p id="ViP_3,8.23">
                  vṛttyarthaṃ yājayec cānyān anyān adhyāpayet tathā <br />
                  kuryāt pratigrahādānaṃ gurvarthaṃ nyāyato dvijaḥ //
                   <span class="ref">ViP_3,8.23</span></p>
               
               
               <p id="ViP_3,8.24">
                  sarvalokahitaṃ kuryān nāhitaṃ kasyacid dvijaḥ <br />
                  maitrī samastabhūteṣu brāhmaṇasyottamaṃ dhanam //
                   <span class="ref">ViP_3,8.24</span></p>
               
               
               <p id="ViP_3,8.25">
                  grāvṇi ratne ca pārakye samabuddhir bhaved dvijaḥ <br />
                  ṛtāv abhigamaḥ patnyāṃ śasyate cāsya pārthiva //
                   <span class="ref">ViP_3,8.25</span></p>
               
               
               <p id="ViP_3,8.26">
                  dānāni dadyād icchāto dvijebhyaḥ kṣatriyo 'pi hi <br />
                  yajec ca vividhair yajñair adhīyīta ca pārthivaḥ //
                   <span class="ref">ViP_3,8.26</span></p>
               
               
               <p id="ViP_3,8.27">
                  śastrājīvo mahīrakṣā pravarā tasya jīvikā <br />
                  tasyāpi prathame kalpe pṛthivīparipālanam //
                   <span class="ref">ViP_3,8.27</span></p>
               
               
               <p id="ViP_3,8.28">
                  dharitrīpālanenaiva kṛtakṛtyo narādhipaḥ <br />
                  bhavanti nṛpater aṃśā yato yajñādikarmaṇām //
                   <span class="ref">ViP_3,8.28</span></p>
               
               
               <p id="ViP_3,8.29">
                  duṣṭānāṃ śāsanād rājā śiṣṭānāṃ paripālanāt <br />
                  prāpnoty abhimatāṃl lokān varṇasaṃsthākaro nṛpaḥ //
                   <span class="ref">ViP_3,8.29</span></p>
               
               
               <p id="ViP_3,8.30">
                  paśupālyaṃ vaṇijyaṃ ca kṛṣiṃ ca manujeśvara <br />
                  vaiśyāya jīvikāṃ brahmā dadau lokapitāmahaḥ //
                   <span class="ref">ViP_3,8.30</span></p>
               
               
               <p id="ViP_3,8.31">
                  tasyāpy adhyayanaṃ yajño dānaṃ dharmaś ca śasyate <br />
                  nityanaimittikādīnām anuṣṭhānaṃ ca karmaṇām //
                   <span class="ref">ViP_3,8.31</span></p>
               
               
               <p id="ViP_3,8.32">
                  dvijātisaṃśrayaṃ karma tādarthyaṃ tena poṣaṇam <br />
                  krayavikrayajair vāpi dhanaiḥ kārūdbhavena vā //
                   <span class="ref">ViP_3,8.32</span></p>
               
               <span class="note">M0.3,ed. Veṅk. ins.:</span>
               
               
               <p id="ViP_3,8.32*14:1">
                  śūdrasya sannatiḥ śaucaṃ sevā svāminy amāyayā //
                   <span class="ref">ViP_3,8.32*14:1</span></p>
               
               
               <p id="ViP_3,8.32*14:2">
                  amantrayajñā hy aste 'yaṃ tatsaṅgo viprarakṣaṇam //
                   <span class="ref">ViP_3,8.32*14:2</span></p>
               
               
               <p id="ViP_3,8.33">
                  dānaṃ ca dadyāc chūdro 'pi pākayajñair yajeta ca <br />
                  pitryādikaṃ ca vai sarvaṃ śūdraḥ kurvīta tena vai //
                   <span class="ref">ViP_3,8.33</span></p>
               
               
               <p id="ViP_3,8.34">
                  bhṛtyādibharaṇārthāya sarveṣāṃ ca parigrahaḥ <br />
                  ṛtukālābhigamanaṃ svadāreṣu mahīpate //
                   <span class="ref">ViP_3,8.34</span></p>
               
               
               <p id="ViP_3,8.35">
                  dayā samastabhūteṣu titikṣā nābhimānitā <br />
                  satyaṃ śaucam anāyāso maṅgalaṃ priyavāditā //
                   <span class="ref">ViP_3,8.35</span></p>
               
               <span class="note">Ś2,D7 ins.:</span>
               
               
               <p id="ViP_3,8.35*15:1">
                  śarīraṃ yā tṛtīyena svaśubhenāpi karmaṇā //
                   <span class="ref">ViP_3,8.35*15:1</span></p>
               
               
               <p id="ViP_3,8.35*15:2">
                  atyantaṃ na tu kartavyam anāyāsaḥ sa ucyate //
                   <span class="ref">ViP_3,8.35*15:2</span></p>
               
               
               <p id="ViP_3,8.36">
                  maitry aspṛhā tathā tadvad akārpaṇyaṃ nareśvara <br />
                  anasūyā ca sāmānyā varṇānāṃ kathitā guṇāḥ //
                   <span class="ref">ViP_3,8.36</span></p>
               
               
               <p id="ViP_3,8.37">
                  āśramāṇāṃ ca sarveṣām ete sāmānyalakṣaṇāḥ <br />
                  guṇāṃs tathāpaddharmāṃś ca viprādīnām imāñ chṛṇu //
                   <span class="ref">ViP_3,8.37</span></p>
               
               
               <p id="ViP_3,8.38">
                  kṣātraṃ karma dvijasyoktaṃ vaiśyakarma tathāpadi <br />
                  rājanyasya ca vaiśyoktaṃ śūdrakarma na caitayoḥ //
                   <span class="ref">ViP_3,8.38</span></p>
               
               
               <p id="ViP_3,8.39">
                  sāmarthye sati tat tyājyam ubhābhyām api pārthiva <br />
                  tad evāpadi kartavyaṃ na kuryāt karmasaṃkaram //
                   <span class="ref">ViP_3,8.39</span></p>
               
               
               <p id="ViP_3,8.40">
                  ity ete kathitā rājan varṇadharmā mayā tava <br />
                  dharmam āśramiṇāṃ samyag bruvato me niśāmaya //
                   <span class="ref">ViP_3,8.40</span></p>
               
               
               <p>[[iti śrīviṣṇupurāṇe tṛtīyāṃśe 'ṣṭamo 'dhyāyaḥ ]]</p>
               
               </div>
            
            <div id="d1e51375">
               aurva uvāca:
               
               <p id="ViP_3,9.1">
                  bālaḥ kṛtopanayano vedāharaṇatatparaḥ <br />
                  gurugehe vased bhūpa brahmacārī samāhitaḥ //
                   <span class="ref">ViP_3,9.1</span></p>
               
               
               <p id="ViP_3,9.2">
                  śaucācāravatā tatra kāryaṃ śuśrūṣaṇaṃ guroḥ <br />
                  vratāni caratā grāhyo vedaś ca kṛtabuddhinā //
                   <span class="ref">ViP_3,9.2</span></p>
               
               
               <p id="ViP_3,9.3">
                  ubhe saṃdhye raviṃ bhūpa tathaivāgniṃ samāhitaḥ <br />
                  upatiṣṭhet tathā kuryād guror apy abhivādanam //
                   <span class="ref">ViP_3,9.3</span></p>
               
               
               <p id="ViP_3,9.4">
                  sthite tiṣṭhed vrajed yāte nīcair āsīta cāsati <br />
                  śiṣyo gurau nṛpaśreṣṭha pratikūlaṃ na saṃcaret //
                   <span class="ref">ViP_3,9.4</span></p>
               
               
               <p id="ViP_3,9.5">
                  tenaivoktaḥ paṭhed vedaṃ nānyacittaḥ puraḥ sthitaḥ <br />
                  anujñātaś ca bhikṣānnam aśnīyād guruṇā tataḥ //
                   <span class="ref">ViP_3,9.5</span></p>
               
               
               <p id="ViP_3,9.6">
                  avagāhed apaḥ pūrvam ācāryeṇāvagāhitāḥ <br />
                  samijjalādikaṃ cāsya kālyaṃ kālyam upānayet //
                   <span class="ref">ViP_3,9.6</span></p>
               
               
               <p id="ViP_3,9.7">
                  gṛhītagrāhyavedaś ca tato 'nujñām avāpya vai <br />
                  gārhasthyam āvaset prājño niṣpannaguruniṣkṛtiḥ //
                   <span class="ref">ViP_3,9.7</span></p>
               
               
               <p id="ViP_3,9.8">
                  vidhināvāptadāras tu dhanaṃ prāpya svakarmaṇā <br />
                  gṛhasthakāryam akhilaṃ kuryād bhūpāla śaktitaḥ //
                   <span class="ref">ViP_3,9.8</span></p>
               
               
               <p id="ViP_3,9.9">
                  nivāpena pitṝn arced yajñair devāṃs tathātithīn <br />
                  annair munīṃś ca svādhyāyair apatyena prajāpatim //
                   <span class="ref">ViP_3,9.9</span></p>
               
               
               <p id="ViP_3,9.10">
                  balikarmaṇā ca bhūtāni vātsalyenākhilaṃ jagat <br />
                  prāpnoti lokān puruṣo nijakarmasamārjitān //
                   <span class="ref">ViP_3,9.10</span></p>
               
               
               <p id="ViP_3,9.11">
                  bhikṣābhujaś ca ye kecit parivrāḍbrahmacāriṇaḥ <br />
                  te 'py atraiva pratiṣṭhante gārhasthyaṃ tena vai param //
                   <span class="ref">ViP_3,9.11</span></p>
               
               
               <p id="ViP_3,9.12">
                  vedāharaṇakāryeṇa tīrthasnānāya ca prabho <br />
                  aṭanti vasudhāṃ viprāḥ pṛthivīdarśanāya ca //
                   <span class="ref">ViP_3,9.12</span></p>
               
               
               <p id="ViP_3,9.13">
                  aniketā hy anāhārā yatrasāyaṃgṛhās tu ye <br />
                  teṣāṃ gṛhasthaḥ sarveṣāṃ pratiṣṭhā yonir eva ca //
                   <span class="ref">ViP_3,9.13</span></p>
               
               
               <p id="ViP_3,9.14">
                  teṣāṃ svāgatadānādi vaktavyaṃ madhuraṃ nṛpa <br />
                  gṛhāgatānāṃ dadyāc ca śayanāsanabhojanam //
                   <span class="ref">ViP_3,9.14</span></p>
               
               
               <p id="ViP_3,9.15">
                  atithir yasya bhagnāśo gṛhāt pratinivartate <br />
                  sa dattvā duṣkṛtaṃ tasmai puṇyam ādāya gacchati //
                   <span class="ref">ViP_3,9.15</span></p>
               
               
               <p id="ViP_3,9.16">
                  avajñānam ahaṃkāro dambhaś caiva gṛhe sataḥ <br />
                  paritāpopaghātau ca pāruṣyaṃ ca na śasyate //
                   <span class="ref">ViP_3,9.16</span></p>
               
               
               <p id="ViP_3,9.17">
                  yas tu samyak karoty evaṃ gṛhasthaḥ paramaṃ vidhim <br />
                  sarvabandhavimukto 'sau lokān āpnoty anuttamān //
                   <span class="ref">ViP_3,9.17</span></p>
               
               
               <p id="ViP_3,9.18">
                  vayaḥpariṇatau rājan kṛtakṛtyo gṛhāśramī <br />
                  putreṣu bhāryāṃ nikṣipya vanaṃ gacchet sahaiva vā //
                   <span class="ref">ViP_3,9.18</span></p>
               
               
               <p id="ViP_3,9.19">
                  parṇamūlaphalāhāraḥ keśaśmaśrujaṭādharaḥ <br />
                  bhūmiśāyī bhavet tatra muniḥ sarvātithir nṛpa //
                   <span class="ref">ViP_3,9.19</span></p>
               
               
               <p id="ViP_3,9.20">
                  carmakāśakuśaiḥ kuryāt paridhānottarīyake <br />
                  tadvat triṣavaṇaṃ snānaṃ śastam asya nareśvara //
                   <span class="ref">ViP_3,9.20</span></p>
               
               
               <p id="ViP_3,9.21">
                  devatābhyarcanaṃ homaḥ sarvābhyāgatapūjanam <br />
                  bhikṣābalipradānaṃ ca śastam asya nareśvara //
                   <span class="ref">ViP_3,9.21</span></p>
               
               
               <p id="ViP_3,9.22">
                  vanyasnehena gātrāṇām abhyaṅgaś cāsya śasyate <br />
                  tapasyataś ca rājendra śītoṣṇādisahiṣṇutā //
                   <span class="ref">ViP_3,9.22</span></p>
               
               
               <p id="ViP_3,9.23">
                  yas tv etāṃ niyataś caryāṃ vānaprasthaś caren muniḥ <br />
                  sa dahaty agnivad doṣāñ jayel lokāṃś ca śāśvatān //
                   <span class="ref">ViP_3,9.23</span></p>
               
               
               <p id="ViP_3,9.24">
                  caturthaś cāśramo bhikṣoḥ procyate yo manīṣibhiḥ <br />
                  tasya svarūpaṃ gadato mama śrotuṃ nṛpārhasi //
                   <span class="ref">ViP_3,9.24</span></p>
               
               
               <p id="ViP_3,9.25">
                  putradravyakalatreṣu tyaktasneho narādhipa <br />
                  caturtham āśramasthānaṃ gacchen nirdhūtamatsaraḥ //
                   <span class="ref">ViP_3,9.25</span></p>
               
               
               <p id="ViP_3,9.26">
                  traivargikāṃs tyajet sarvān ārambhān avanīpate <br />
                  mitrādiṣu samo maitraḥ samasteṣv eva jantuṣu //
                   <span class="ref">ViP_3,9.26</span></p>
               
               
               <p id="ViP_3,9.27">
                  jarāyujāṇḍajādīnāṃ vāṅmanaḥkarmabhiḥ kvacit <br />
                  yuktaḥ kurvīta na drohaṃ sarvasaṅgāṃś ca varjayet //
                   <span class="ref">ViP_3,9.27</span></p>
               
               
               <p id="ViP_3,9.28">
                  ekarātrasthitir grāme pañcarātrasthitiḥ pure <br />
                  tathā tiṣṭhed yathā prītir dveṣo vā nāsya jāyate //
                   <span class="ref">ViP_3,9.28</span></p>
               
               
               <p id="ViP_3,9.29">
                  prāṇayātrānimittaṃ ca vyaṅgāre bhuktavajjane <br />
                  kāle praśastavarṇānāṃ bhikṣārthaṃ paryaṭed gṛhān //
                   <span class="ref">ViP_3,9.29</span></p>
               
               
               <p id="ViP_3,9.30">
                  kāmaḥ krodhas tathā darpamohalobhādayaś ca ye <br />
                  tāṃs tu doṣān parityajya parivrāḍ nirmamo bhavet //
                   <span class="ref">ViP_3,9.30</span></p>
               
               
               <p id="ViP_3,9.31">
                  abhayaṃ sarvabhūtebhyo dattvā yaś carate muniḥ <br />
                  na tasya sarvabhūtebhyo bhayam utpadyate kvacit //
                   <span class="ref">ViP_3,9.31</span></p>
               
               
               <p id="ViP_3,9.32">
                  kṛtvāgnihotraṃ svaśarīrasaṃsthaṃ śārīram agniṃ svamukhe juhoti <br />
                  vipras tu bhikṣopagatair havirbhiś citāgninā sa vrajati sma lokān //
                   <span class="ref">ViP_3,9.32</span></p>
               
               
               <p id="ViP_3,9.33">
                  mokṣāśramaṃ yaś carate yathoktaṃ śuciḥ svasaṃkalpitabuddhiyuktaḥ <br />
                  anindhanaṃ jyotir iva praśāntaḥ sa brahmalokaṃ śrayate dvijātiḥ //
                   <span class="ref">ViP_3,9.33</span></p>
               
               
               <p>[[iti śrīviṣṇupurāṇe tṛtīyāṃśe navamo 'dhyāyaḥ ]]</p>
               
               </div>
            
            <div id="d1e52013">
               sagara uvāca:
               
               <p id="ViP_3,10.1">
                  kathitaṃ cāturāśramyaṃ cāturvarṇyakriyās tathā <br />
                  puṃsaḥ kriyām ahaṃ śrotum icchāmi dvijasattama //
                   <span class="ref">ViP_3,10.1</span></p>
               
               
               <p id="ViP_3,10.2">
                  nityāṃ naimittikīṃ kāmyāṃ kriyāṃ puṃsām aśeṣataḥ <br />
                  samākhyāhi bhṛguśreṣṭha sarvajño hy asi me mataḥ //
                   <span class="ref">ViP_3,10.2</span></p>
               
               aurva uvāca:
               
               <p id="ViP_3,10.3">
                  yad etad uktaṃ bhavatā nityanaimittikāśritam <br />
                  tad ahaṃ kathayiṣyāmi śṛṇuṣvaikamanā nṛpa //
                   <span class="ref">ViP_3,10.3</span></p>
               
               
               <p id="ViP_3,10.4">
                  jātasya jātakarmādi kriyākāṇḍam aśeṣataḥ <br />
                  putrasya kurvīta pitā śrāddhaṃ cābhyudayātmakam //
                   <span class="ref">ViP_3,10.4</span></p>
               
               
               <p id="ViP_3,10.5">
                  yugmāṃs tu prāṅmukhān viprān bhojayen manujeśvara <br />
                  yathāvṛtti tathā kuryād daivaṃ pitryaṃ dvijanmanām //
                   <span class="ref">ViP_3,10.5</span></p>
               
               
               <p id="ViP_3,10.6">
                  dadhnā yavaiḥ sabadarair miśrān piṇḍān mudā yutaḥ <br />
                  nāndīmukhebhyas tīrthena dadyād daivena pārthiva //
                   <span class="ref">ViP_3,10.6</span></p>
               
               
               <p id="ViP_3,10.7">
                  prājāpatyena vā sarvam upacāraṃ pradakṣiṇam <br />
                  kurvīta tat tathāśeṣavṛddhikāleṣu bhūpate //
                   <span class="ref">ViP_3,10.7</span></p>
               
               
               <p id="ViP_3,10.8">
                  tataś ca nāma kurvīta pitaiva daśame 'hani <br />
                  devapūrvaṃ narākhyaṃ hi śarmavarmādisaṃyutam //
                   <span class="ref">ViP_3,10.8</span></p>
               
               <span class="note">Ś,D7 ins.:</span>
               
               
               <p id="ViP_3,10.8*16:1">
                  nāmadheyaṃ daśamyāṃ tu kecid icchanti pārthiva //
                   <span class="ref">ViP_3,10.8*16:1</span></p>
               
               
               <p id="ViP_3,10.8*16:2">
                  dvādaśyām athavā rājan māse pūrṇe 'thavā pare //
                   <span class="ref">ViP_3,10.8*16:2</span></p>
               
               
               <p id="ViP_3,10.9">
                  śarmeti brāhmaṇasyoktaṃ varmeti kṣatrasaṃśrayam <br />
                  guptadāsātmakaṃ nāma praśastaṃ vaiśyaśūdrayoḥ //
                   <span class="ref">ViP_3,10.9</span></p>
               
               
               <p id="ViP_3,10.10">
                  nārthahīnaṃ na cāśastaṃ nāpaśabdayutaṃ tathā <br />
                  nāmaṅgalyaṃ jugupsyaṃ vā nāma kuryāt samākṣaram //
                   <span class="ref">ViP_3,10.10</span></p>
               
               
               <p id="ViP_3,10.11">
                  nātidīrghaṃ na hrasvaṃ vā nātigurvakṣarānvitam <br />
                  sukhoccāryaṃ tu tan nāma kuryād yat pravaṇākṣaram //
                   <span class="ref">ViP_3,10.11</span></p>
               
               
               <p id="ViP_3,10.12">
                  tato 'nantarasaṃskārasaṃskṛto guruveśmani <br />
                  yathoktaṃ vidhim āśritya kuryād vidyāparigraham //
                   <span class="ref">ViP_3,10.12</span></p>
               
               
               <p id="ViP_3,10.13">
                  gṛhītavidyo gurave dattvā ca gurudakṣiṇām <br />
                  gārhasthyam icchan bhūpāla kuryād dāraparigraham //
                   <span class="ref">ViP_3,10.13</span></p>
               
               
               <p id="ViP_3,10.14">
                  brahmacaryeṇa vā kālaṃ kuryāt saṃkalpapūrvakam <br />
                  guroḥ śuśrūṣaṇaṃ kuryāt tatputrāder athāpi vā //
                   <span class="ref">ViP_3,10.14</span></p>
               
               
               <p id="ViP_3,10.15">
                  vaikhānaso vāpi bhavet parivrāḍ athavecchayā <br />
                  pūrvasaṃkalpitaṃ yādṛk tādṛk kuryān mahīpate //
                   <span class="ref">ViP_3,10.15</span></p>
               
               
               <p id="ViP_3,10.16">
                  varṣair ekaguṇāṃ bhāryām udvahet triguṇaḥ svayam <br />
                  nātikeśām akeśāṃ vā nātikṛṣṇāṃ na piṅgalām //
                   <span class="ref">ViP_3,10.16</span></p>
               
               
               <p id="ViP_3,10.17">
                  nisargato vikalāṅgīm adhikāṅgīṃ ca nodvahet <br />
                  nāviśuddhāṃ saromāṃ vā 'kulajāṃ vātirogiṇīm //
                   <span class="ref">ViP_3,10.17</span></p>
               
               
               <p id="ViP_3,10.18">
                  na duṣṭāṃ duṣṭavācālāṃ vyaṅginīṃ pitṛmātṛtaḥ <br />
                  na śmaśruvyañjanavatīṃ na caiva puruṣākṛtim //
                   <span class="ref">ViP_3,10.18</span></p>
               
               
               <p id="ViP_3,10.19">
                  na ghargharasvarāṃ kṣāmavākyāṃ kākasvarāṃ na ca <br />
                  nātibaddhekṣaṇāṃ tadvad vṛttākṣīṃ nodvahet striyam //
                   <span class="ref">ViP_3,10.19</span></p>
               
               
               <p id="ViP_3,10.20">
                  yasyāś ca lomaśe jaṅghe gulphau yasyās tathonnatau <br />
                  kūpo yasyā hasantyāś ca gaṇḍayos tāṃ ca nodvahet //
                   <span class="ref">ViP_3,10.20</span></p>
               
               <span class="note">Ś1,Ñ,V1,B1.2,D8 ins.:</span>
               
               
               <p id="ViP_3,10.20*17">
                  nodvahet tādṛśīṃ kanyāṃ prājñaḥ kāryaviśāradaḥ //
                   <span class="ref">ViP_3,10.20*17</span></p>
               
               
               <p id="ViP_3,10.21">
                  nātirūkṣacchaviṃ pāṇḍukarajām aruṇekṣaṇām <br />
                  āpīnahastapādāṃ ca na kanyām udvahed budhaḥ //
                   <span class="ref">ViP_3,10.21</span></p>
               
               
               <p id="ViP_3,10.22">
                  na vāmanāṃ nātidīrghāṃ nodvahet saṃhatabhruvam <br />
                  na cāticchidradaśanāṃ na karālamukhīṃ naraḥ //
                   <span class="ref">ViP_3,10.22</span></p>
               
               
               <p id="ViP_3,10.23">
                  pañcamīṃ mātṛpakṣāc ca pitṛpakṣāc ca saptamīm <br />
                  gṛhasthas tūdvahet kanyāṃ nyāyyena vidhinā nṛpa //
                   <span class="ref">ViP_3,10.23</span></p>
               
               
               <p id="ViP_3,10.24">
                  brāhmo daivas tathaivārṣaḥ prājāpatyas tathāsuraḥ <br />
                  gāndharvarākṣasau cānyau paiśācaś cāṣṭamo 'dhamaḥ //
                   <span class="ref">ViP_3,10.24</span></p>
               
               <span class="note">Ś,D7 ins.:</span>
               
               
               <p id="ViP_3,10.24*18:1">
                  yajñeṣu ṛtvije daiva ādāyārṣas tu godvayam //
                   <span class="ref">ViP_3,10.24*18:1</span></p>
               
               
               <p id="ViP_3,10.24*18:2">
                  sahau tau caratāṃ dharmaṃ prājāpatyo vidhiḥ smṛtaḥ //
                   <span class="ref">ViP_3,10.24*18:2</span></p>
               
               
               <p id="ViP_3,10.25">
                  eteṣāṃ yasya yo dharmo varṇasyokto maharṣibhiḥ <br />
                  kurvīta dārāharaṇaṃ tenānyaṃ parivarjayet //
                   <span class="ref">ViP_3,10.25</span></p>
               
               
               <p id="ViP_3,10.26">
                  sadharmacāriṇīṃ prāpya gārhasthyaṃ sahitas tayā <br />
                  samudvahed dadāty etat samyagūḍhaṃ mahāphalam //
                   <span class="ref">ViP_3,10.26</span></p>
               
               
               <p>[[iti śrīviṣṇupurāṇe tṛtīyāṃśe daśamo 'dhyāyaḥ ]]</p>
               
               </div>
            
            <div id="d1e52579">
               sagara uvāca:
               
               <p id="ViP_3,11.1">
                  gṛhasthasya sadācāraṃ śrotum icchāmy ahaṃ mune <br />
                  lokād asmāt parasmāc ca yam ātiṣṭhan na hīyate //
                   <span class="ref">ViP_3,11.1</span></p>
               
               aurva uvāca:
               
               <p id="ViP_3,11.2">
                  śrūyatāṃ pṛthivīpāla sadācārasya lakṣaṇam <br />
                  sadācāravatā puṃsā jitau lokāv ubhāv api //
                   <span class="ref">ViP_3,11.2</span></p>
               
               
               <p id="ViP_3,11.3">
                  sādhavaḥ kṣīṇadoṣās tu sacchabdaḥ sādhuvācakaḥ <br />
                  teṣām ācaraṇaṃ yat tu sadācāraḥ sa ucyate //
                   <span class="ref">ViP_3,11.3</span></p>
               
               
               <p id="ViP_3,11.4">
                  saptarṣayo 'tha manavaḥ prajānāṃ patayas tathā <br />
                  sadācārasya vaktāraḥ kartāraś ca mahīpate //
                   <span class="ref">ViP_3,11.4</span></p>
               
               
               <p id="ViP_3,11.5">
                  brāhme muhūrte svasthe ca mānase matimān nṛpa <br />
                  vibuddhaś cintayed dharmam arthaṃ cāsyāvirodhinam //
                   <span class="ref">ViP_3,11.5</span></p>
               
               
               <p id="ViP_3,11.6">
                  apīḍayā tayoḥ kāmam ubhayor api cintayet <br />
                  dṛṣṭādṛṣṭavināśāya trivarge samadarśitā //
                   <span class="ref">ViP_3,11.6</span></p>
               
               
               <p id="ViP_3,11.7">
                  parityajed arthakāmau dharmapīḍākarau nṛpa <br />
                  dharmam apy asukhodarkaṃ lokavikruṣṭam eva ca //
                   <span class="ref">ViP_3,11.7</span></p>
               
               
               <p id="ViP_3,11.8">
                  tataḥ kalyaṃ samutthāya kuryān maitraṃ nareśvara //
                   <span class="ref">ViP_3,11.8</span></p>
               
               
               <p id="ViP_3,11.9">
                  nairṛtyām iṣuvikṣepam atītyābhyadhikaṃ bhuvaḥ <br />
                  dūrād āvasathān mūtraṃ purīṣaṃ ca samutsṛjet //
                   <span class="ref">ViP_3,11.9</span></p>
               
               
               <p id="ViP_3,11.10">
                  pādāvasecanocchiṣṭe prakṣipen na gṛhāṅgaṇe //
                   <span class="ref">ViP_3,11.10</span></p>
               
               
               <p id="ViP_3,11.11">
                  ātmacchāyāṃ tarucchāyāṃ gosūryāgnyanilāṃs tathā <br />
                  guruṃ dvijātīṃś ca budho na meheta kadācana //
                   <span class="ref">ViP_3,11.11</span></p>
               
               
               <p id="ViP_3,11.12">
                  na kṛṣṭe sasyamadhye vā govraje janasaṃsadi <br />
                  na vartmani na nadyāditīrtheṣu puruṣarṣabha //
                   <span class="ref">ViP_3,11.12</span></p>
               
               
               <p id="ViP_3,11.13">
                  nāpsu naivāmbhasas tīre śmaśāne na samācaret <br />
                  utsargaṃ vai purīṣasya mūtrasya ca visarjanam //
                   <span class="ref">ViP_3,11.13</span></p>
               
               
               <p id="ViP_3,11.14">
                  udaṅmukho divā mūtraṃ viparītamukho niśi <br />
                  kurvītānāpadi prājño mūtrotsargaṃ ca pārthiva //
                   <span class="ref">ViP_3,11.14</span></p>
               
               
               <p id="ViP_3,11.15">
                  tṛṇair āstīrya vasudhāṃ vastraprāvṛtamastakaḥ <br />
                  tiṣṭhen nāticiraṃ tatra naiva kiṃcid udīrayet //
                   <span class="ref">ViP_3,11.15</span></p>
               
               
               <p id="ViP_3,11.16">
                  valmīkamūṣikotkhātāṃ mṛdaṃ nāntarjalāṃ tathā <br />
                  śaucāvaśiṣṭāṃ gehāc ca nādadyāl lepasaṃbhavām //
                   <span class="ref">ViP_3,11.16</span></p>
               
               
               <p id="ViP_3,11.17">
                  antaḥprāṇyavapannāṃ ca halotkhātāṃ ca pārthiva <br />
                  parityajen mṛdaś caitāḥ sakalāḥ śaucasādhane //
                   <span class="ref">ViP_3,11.17</span></p>
               
               
               <p id="ViP_3,11.18ab">
                  ekā liṅge gude tisro daśa vāmakare nṛpa //
                   <span class="ref">ViP_3,11.18ab</span></p>
               
               <span class="note">After 18a T2.3,G2 ins.:</span>
               
               
               <p id="ViP_3,11.18a*19:1">
                  .... .... ubhayor mṛdvayaṃ smṛtam //
                   <span class="ref">ViP_3,11.18a*19:1</span></p>
               
               
               <p id="ViP_3,11.18a*19:2">
                  pañcāpāne gṛhasthasya .... .... //
                   <span class="ref">ViP_3,11.18a*19:2</span></p>
               
               
               <p id="ViP_3,11.18cd">
                  hastadvaye ca saptānyā mṛdaḥ śaucopapādikāḥ //
                   <span class="ref">ViP_3,11.18cd</span></p>
               
               
               <p id="ViP_3,11.19">
                  acchenāgandhaphenena jalenābudbudena ca <br />
                  ācāmeta mṛdaṃ bhūyas tathā dadyāt samāhitaḥ //
                   <span class="ref">ViP_3,11.19</span></p>
               
               
               <p id="ViP_3,11.20">
                  niṣpāditāṅghriśaucas tu pādāv abhyukṣya vai punaḥ <br />
                  triḥ pibet salilaṃ tena tathā dviḥ parimārjayet //
                   <span class="ref">ViP_3,11.20</span></p>
               
               
               <p id="ViP_3,11.21">
                  śīrṣaṇyāni tataḥ khāni mūrdhānaṃ ca nṛpālabhet <br />
                  bāhū nābhiṃ ca toyena hṛdayaṃ cāpi saṃspṛśet //
                   <span class="ref">ViP_3,11.21</span></p>
               
               <span class="note">Ś2,D7 ins.:</span>
               
               
               <p id="ViP_3,11.21*20:1">
                  prakṣālya pādau hastau ca triḥ pibed ambu vīkṣitam //
                   <span class="ref">ViP_3,11.21*20:1</span></p>
               
               
               <p id="ViP_3,11.21*20:2">
                  saṃvṛtyāṅguṣṭhamūlena dviḥ pramṛjet tato mukham //
                   <span class="ref">ViP_3,11.21*20:2</span></p>
               
               
               <p id="ViP_3,11.21*20:3">
                  saṃhatābhis tribhiḥ pūrvaṃ soṣṭaṃ tu samupaspṛśet //
                   <span class="ref">ViP_3,11.21*20:3</span></p>
               
               
               <p id="ViP_3,11.21*20:4">
                  aṅguṣṭhena pradeśinyā xxxxxxxx [lacuna] //
                   <span class="ref">ViP_3,11.21*20:4</span></p>
               
               
               <p id="ViP_3,11.21*20:5">
                  aṅguṣṭhānāmikābhyāṃ ca cakṣuḥ śrotraṃ punaḥ punaḥ //
                   <span class="ref">ViP_3,11.21*20:5</span></p>
               
               
               <p id="ViP_3,11.21*20:6">
                  kaniṣṭhāṅguṣṭhato nābhiṃ hṛdayaṃ tu talena vai //
                   <span class="ref">ViP_3,11.21*20:6</span></p>
               
               
               <p id="ViP_3,11.21*20:7">
                  sarvāṅgeṣu śiraḥ paścāc cāśreṇa [??] saṃspṛśed iti //
                   <span class="ref">ViP_3,11.21*20:7</span></p>
               
               
               <p id="ViP_3,11.22">
                  svācāntaś ca tataḥ kuryāt pumān keśaprasādhanam <br />
                  ādarśāñjanamāṅgalyaṃ durvādyālambhanāni ca //
                   <span class="ref">ViP_3,11.22</span></p>
               
               
               <p id="ViP_3,11.23">
                  tataḥ svavarṇadharmeṇa vṛttyarthaṃ ca dhanārjanam <br />
                  kurvīta śraddhāsaṃpanno yajec ca pṛthivīpate //
                   <span class="ref">ViP_3,11.23</span></p>
               
               
               <p id="ViP_3,11.24">
                  somasaṃsthā haviḥsaṃsthāḥ pākasaṃsthāś ca saṃsthitāḥ <br />
                  dhane yato manuṣyāṇāṃ yatetāto dhanārjane //
                   <span class="ref">ViP_3,11.24</span></p>
               
               
               <p id="ViP_3,11.25">
                  nadīnadataḍāgeṣu devakhātajaleṣu ca <br />
                  nityakriyārthaṃ snāyīta giriprasravaṇeṣu ca //
                   <span class="ref">ViP_3,11.25</span></p>
               
               
               <p id="ViP_3,11.26">
                  kūpeṣūddhṛtatoyena snānaṃ kurvīta vā bhuvi <br />
                  snāyītoddhṛtatoyena athavā bhuvy asaṃbhave //
                   <span class="ref">ViP_3,11.26</span></p>
               
               
               <p id="ViP_3,11.27">
                  śucivastradharaḥ snāto devarṣipitṛtarpaṇam <br />
                  teṣām eva hi tīrthena kurvīta susamāhitaḥ //
                   <span class="ref">ViP_3,11.27</span></p>
               
               
               <p id="ViP_3,11.28">
                  trir apaḥ prīṇanārthāya devānām apavarjayet <br />
                  tatharṣīṇāṃ yathānyāyaṃ sakṛc cāpi prajāpateḥ //
                   <span class="ref">ViP_3,11.28</span></p>
               
               
               <p id="ViP_3,11.29">
                  pitṝṇāṃ prīṇanārthāya trir apaḥ pṛthivīpate <br />
                  pitāmahebhyaś ca tathā prīṇayet prapitāmahān //
                   <span class="ref">ViP_3,11.29</span></p>
               
               
               <p id="ViP_3,11.30">
                  mātāmahāya tatpitre tatpitre ca samāhitaḥ <br />
                  dadyāt paitreṇa tīrthena kāmyaṃ cānyac chṛṇuṣva me //
                   <span class="ref">ViP_3,11.30</span></p>
               
               
               <p id="ViP_3,11.31">
                  mātre pramātre tanmātre gurupatnyai tathā nṛpa <br />
                  gurave mātulādīnāṃ snigdhamitrāya bhūbhuje //
                   <span class="ref">ViP_3,11.31</span></p>
               
               
               <p id="ViP_3,11.32">
                  idaṃ cāpi japed ambu dadyād ātmecchayā nṛpa <br />
                  upakārāya bhūtānāṃ kṛtadevāditarpaṇaḥ //
                   <span class="ref">ViP_3,11.32</span></p>
               
               
               <p id="ViP_3,11.33">
                  devāsurās tathā yakṣā nāgā gandharvarākṣasāḥ <br />
                  piśācā guhyakāḥ siddhāḥ kūṣmāṇḍās taravaḥ khagāḥ //
                   <span class="ref">ViP_3,11.33</span></p>
               
               
               <p id="ViP_3,11.34">
                  jalecarā bhūnilayā vāyvādhārāś ca jantavaḥ <br />
                  tṛptim ete prayāntv āśu maddattenāmbunākhilāḥ //
                   <span class="ref">ViP_3,11.34</span></p>
               
               
               <p id="ViP_3,11.35">
                  narakeṣu samasteṣu yātanāsu ca ye sthitāḥ <br />
                  teṣām āpyāyanāyaitad dīyate salilaṃ mayā //
                   <span class="ref">ViP_3,11.35</span></p>
               
               
               <p id="ViP_3,11.36">
                  ye bāndhavābāndhavā vā ye 'nyajanmani bāndhavāḥ <br />
                  te tṛptim akhilā yāntu ye cāsmattoyakāṅkṣiṇaḥ //
                   <span class="ref">ViP_3,11.36</span></p>
               
               
               <p id="ViP_3,11.37">
                  yatra kvacana saṃsthānāṃ kṣuttṛṣṇopahatātmanām <br />
                  idam apy akṣayaṃ cāstu mayā dattaṃ tilodakam //
                   <span class="ref">ViP_3,11.37</span></p>
               
               
               <p id="ViP_3,11.38">
                  kāmyodakapradānaṃ te mayaitat kathitaṃ nṛpa <br />
                  yad dattvā prīṇayed etan manuṣyaḥ sakalaṃ jagat <br />
                  jagadāpyāyanodbhūtaṃ puṇyam āpnoti cānagha //
                   <span class="ref">ViP_3,11.38</span></p>
               
               
               <p id="ViP_3,11.39">
                  dattvā kāmyodakaṃ samyag etebhyaḥ śraddhayānvitaḥ <br />
                  ācamya ca tato dadyāt sūryāya salilāñjalim //
                   <span class="ref">ViP_3,11.39</span></p>
               
               
               <p id="ViP_3,11.40">
                  namo vivasvate brahman bhāsvate viṣṇutejase <br />
                  jagatsavitre śucaye savitre karmadāyine //
                   <span class="ref">ViP_3,11.40</span></p>
               
               
               <p id="ViP_3,11.41">
                  tato gṛhārcanaṃ kuryād abhīṣṭasurapūjanam <br />
                  jalābhiṣekapuṣpāṇāṃ dhūpādeś ca nivedanaiḥ //
                   <span class="ref">ViP_3,11.41</span></p>
               
               
               <p id="ViP_3,11.42">
                  apūrvam agnihotraṃ ca kuryāt prāg brahmaṇe tataḥ //
                   <span class="ref">ViP_3,11.42</span></p>
               
               
               <p id="ViP_3,11.43">
                  prajāpatiṃ samuddiśya dadyād āhutim ādarāt <br />
                  gṛhebhyaḥ kāśyapāyātha tato 'numataye kramāt //
                   <span class="ref">ViP_3,11.43</span></p>
               
               
               <p id="ViP_3,11.44">
                  taccheṣaṃ maṇikebhyo 'tha parjanyebhyaḥ kṣipet tataḥ <br />
                  dvāre dhātur vidhātuś ca madhye ca brahmaṇaḥ kṣipet //
                   <span class="ref">ViP_3,11.44</span></p>
               
               
               <p id="ViP_3,11.45">
                  gṛhasya puruṣavyāghra digdevān api me śṛṇu //
                   <span class="ref">ViP_3,11.45</span></p>
               
               
               <p id="ViP_3,11.46">
                  indrāya dharmarājāya varuṇāya tathendave <br />
                  prācyādiṣu budho dadyād dhutaśeṣātmakaṃ balim //
                   <span class="ref">ViP_3,11.46</span></p>
               
               
               <p id="ViP_3,11.47">
                  prāguttare ca digbhāge dhanvantaribaliṃ budhaḥ <br />
                  nirvaped vaiśvadevaṃ ca karma kuryād ataḥ param //
                   <span class="ref">ViP_3,11.47</span></p>
               
               
               <p id="ViP_3,11.48">
                  vāyavye vāyave dikṣu samastāsu tato diśām <br />
                  brahmaṇe cāntarikṣāya bhānave ca kṣiped balim //
                   <span class="ref">ViP_3,11.48</span></p>
               
               
               <p id="ViP_3,11.49">
                  viśvedevān viśvabhūtāṃs tathā viśvapatīn pitṝn <br />
                  yakṣmāṇaṃ ca samuddiśya baliṃ dadyān nareśvara //
                   <span class="ref">ViP_3,11.49</span></p>
               
               
               <p id="ViP_3,11.50">
                  tato 'nyad annam ādāya bhūmibhāge śucau budhaḥ <br />
                  dadyād aśeṣabhūtebhyaḥ svecchayā tatsamāhitaḥ //
                   <span class="ref">ViP_3,11.50</span></p>
               
               
               <p id="ViP_3,11.51">
                  devā manuṣyāḥ paśavo vayāṃsi siddhāḥ sayakṣoragadaityasaṅghāḥ <br />
                  pretāḥ piśācās taravaḥ samastā ye cānnam icchanti mayā pradattam //
                   <span class="ref">ViP_3,11.51</span></p>
               
               
               <p id="ViP_3,11.52">
                  pipīlikāḥ kīṭapataṃgakādyā bubhukṣitāḥ karmanibandhabaddhāḥ <br />
                  prayāntu te tṛptim idaṃ mayānnaṃ tebhyo visṛṣṭaṃ sukhino bhavantu //
                   <span class="ref">ViP_3,11.52</span></p>
               
               
               <p id="ViP_3,11.53">
                  yeṣāṃ na mātā na pitā na bandhur naivānnasiddhir na tadānnam asti <br />
                  tattṛptaye 'nnaṃ bhuvi dattam etat te yāntu tṛptiṃ muditā bhavantu //
                   <span class="ref">ViP_3,11.53</span></p>
               
               
               <p id="ViP_3,11.54">
                  bhūtāni sarvāṇi tathānnam etad ahaṃ ca viṣṇur na yato 'nyad asti <br />
                  tasmād ahaṃ bhūtanikāyabhūtam annaṃ prayacchāmi bhavāya teṣām //
                   <span class="ref">ViP_3,11.54</span></p>
               
               
               <p id="ViP_3,11.55">
                  caturdaśo bhūtagaṇo ya eṣa tatra sthitā ye 'khilabhūtasaṅghāḥ <br />
                  tṛptyartham annaṃ hi mayā nisṛṣṭaṃ teṣām idaṃ te muditā bhavantu //
                   <span class="ref">ViP_3,11.55</span></p>
               
               
               <p id="ViP_3,11.56">
                  ity uccārya naro dadyād annaṃ śraddhāsamanvitaḥ <br />
                  bhuvi bhūtopakārāya gṛhī sarvāśrayo yataḥ //
                   <span class="ref">ViP_3,11.56</span></p>
               
               
               <p id="ViP_3,11.57">
                  śvacaṇḍālavihaṃgānāṃ bhuvi dadyāt tato naraḥ <br />
                  ye cānye patitāḥ kecid apātrā bhuvi mānavāḥ //
                   <span class="ref">ViP_3,11.57</span></p>
               
               
               <p id="ViP_3,11.58">
                  tato godohamātraṃ vai kālaṃ tiṣṭhed gṛhāṅgaṇe <br />
                  atithigrahaṇārthāya tadūrdhvaṃ vā yathecchayā //
                   <span class="ref">ViP_3,11.58</span></p>
               
               
               <p id="ViP_3,11.59">
                  atithiṃ tatra saṃprāptaṃ pūjayet svāgatādinā <br />
                  tathāsanapradānena pādaprakṣālanena ca //
                   <span class="ref">ViP_3,11.59</span></p>
               
               
               <p id="ViP_3,11.60">
                  śraddhayā cānnadānena priyapraśnottareṇa ca <br />
                  gacchataś cānuyānena prītim utpādayed gṛhī //
                   <span class="ref">ViP_3,11.60</span></p>
               
               
               <p id="ViP_3,11.61">
                  ajñātakulanāmānam anyataḥ samupāgatam <br />
                  pūjayed atithiṃ samyaṅ naikagrāmanivāsinam //
                   <span class="ref">ViP_3,11.61</span></p>
               
               
               <p id="ViP_3,11.62">
                  akiṃcanam asaṃbandham anyadeśād upāgatam <br />
                  asaṃpūjyātithiṃ bhuñjan bhoktukāmaṃ vrajaty adhaḥ //
                   <span class="ref">ViP_3,11.62</span></p>
               
               
               <p id="ViP_3,11.63">
                  svādhyāyagotracaraṇam apṛṣṭvā ca tathā kulam <br />
                  hiraṇyagarbhabuddhyā taṃ manyetābhyāgataṃ gṛhī //
                   <span class="ref">ViP_3,11.63</span></p>
               
               
               <p id="ViP_3,11.64">
                  pitrarthaṃ cāparaṃ vipram ekam apy āśayen nṛpa <br />
                  taddeśyaṃ viditācārasaṃbhūtiṃ pāñcayajñikam //
                   <span class="ref">ViP_3,11.64</span></p>
               
               
               <p id="ViP_3,11.65">
                  annāgraṃ ca samuddhṛtya hantakāropakalpitam <br />
                  nirvāpabhūtaṃ bhūpāla śrotriyāyopapādayet //
                   <span class="ref">ViP_3,11.65</span></p>
               
               
               <p id="ViP_3,11.66">
                  dadyāc ca bhikṣātritayaṃ parivrāḍbrahmacāriṇām <br />
                  icchayā ca budho dadyād vibhave saty avāritam //
                   <span class="ref">ViP_3,11.66</span></p>
               
               
               <p id="ViP_3,11.67">
                  ity ete 'tithayaḥ proktāḥ prāguktā bhikṣavaś ca ye <br />
                  caturaḥ pūjayed etān nṛyajñarṇāt pramucyate //
                   <span class="ref">ViP_3,11.67</span></p>
               
               
               <p id="ViP_3,11.68">
                  atithir yasya bhagnāśo gṛhād yāty anyatomukhaḥ <br />
                  sa dattvā duṣkṛtaṃ tasmai puṇyam ādāya gacchati //
                   <span class="ref">ViP_3,11.68</span></p>
               
               
               <p id="ViP_3,11.69">
                  dhātā prajāpatiḥ śakro vahnir vasugaṇo 'ryamā <br />
                  praviśyātithim ete vai bhuñjante 'nnaṃ nareśvara //
                   <span class="ref">ViP_3,11.69</span></p>
               
               <span class="note">D1,M1 ins.:</span>
               
               
               <p id="ViP_3,11.69*21:1">
                  ye ca viṣṇuparā nityaṃ ye ca vikhānasāśramāḥ //
                   <span class="ref">ViP_3,11.69*21:1</span></p>
               
               
               <p id="ViP_3,11.69*21:2">
                  pañcarātraṃ vidhānajñā ye ca viṣṇuparāyaṇāḥ //
                   <span class="ref">ViP_3,11.69*21:2</span></p>
               
               
               <p id="ViP_3,11.69*21:3">
                  viṣṇurūpadharā ye te viṣṇum eva samāśritāḥ //
                   <span class="ref">ViP_3,11.69*21:3</span></p>
               
               
               <p id="ViP_3,11.69*21:4">
                  sarvo viṣṇumayo loka iti matvā sthitāś ca ye //
                   <span class="ref">ViP_3,11.69*21:4</span></p>
               
               
               <p id="ViP_3,11.69*21:5">
                  sarva ete hy atithayo mṛṣyā vai sārvakālikam //
                   <span class="ref">ViP_3,11.69*21:5</span></p>
               
               
               <p id="ViP_3,11.69*21:6">
                  eteṣām ekam atithiṃ pūjayet puṇyalokabhāk //
                   <span class="ref">ViP_3,11.69*21:6</span></p>
               
               
               <p id="ViP_3,11.70">
                  tasmād atithipūjāyāṃ yateta satataṃ naraḥ <br />
                  sa kevalam aghaṃ bhuṅkte yo bhuṅkte tv atithiṃ vinā //
                   <span class="ref">ViP_3,11.70</span></p>
               
               
               <p id="ViP_3,11.71">
                  tataḥ suvāsinīduḥkhigarbhiṇīvṛddhabālakān <br />
                  bhojayet saṃskṛtānnena prathamaṃ caramaṃ gṛhī //
                   <span class="ref">ViP_3,11.71</span></p>
               
               
               <p id="ViP_3,11.72">
                  abhuktavatsu caiteṣu bhuñjan bhuṅkte 'tiduṣkṛtam <br />
                  mṛtaś ca narakaṃ gatvā śleṣmabhug jāyate naraḥ //
                   <span class="ref">ViP_3,11.72</span></p>
               
               
               <p id="ViP_3,11.73">
                  asnātāśī malaṃ bhuṅkte hy ajapī pūyaśoṇitam <br />
                  asaṃskṛtānnabhuṅ mūtraṃ bālādiprathamaṃ śakṛt //
                   <span class="ref">ViP_3,11.73</span></p>
               
               <span class="note">T3, ed. Veṅk. ins. after 73, G2 after 73ab, D3 before 74ab:</span>
               
               
               <p id="ViP_3,11.73*22">
                  abhūtāśī kṛmiṃ bhuṅkte adātā viṣam aśnute //
                   <span class="ref">ViP_3,11.73*22</span></p>
               
               
               <p id="ViP_3,11.74">
                  tasmāc chṛṇuṣva rājendra yathā bhuñjīta vai gṛhī <br />
                  bhuñjataś ca yathā puṃsaḥ pāpabandho na jāyate //
                   <span class="ref">ViP_3,11.74</span></p>
               
               
               <p id="ViP_3,11.75">
                  iha cārogyam atulaṃ balavṛddhis tathā nṛpa <br />
                  bhavaty ariṣṭaśāntiś ca vairipakṣābhicārikā //
                   <span class="ref">ViP_3,11.75</span></p>
               
               
               <p id="ViP_3,11.76">
                  snāto yathāvat kṛtvā ca devarṣipitṛtarpaṇam <br />
                  praśastaratnapāṇiś ca bhuñjīta prayato gṛhī //
                   <span class="ref">ViP_3,11.76</span></p>
               
               
               <p id="ViP_3,11.77">
                  kṛte jape hute vahnau śuddhavastradharo nṛpa <br />
                  dattvātithibhyo viprebhyo gurubhyaḥ saṃśritāya ca <br />
                  puṇyagandhadharaḥ śastamālyadhārī nareśvara //
                   <span class="ref">ViP_3,11.77</span></p>
               
               
               <p id="ViP_3,11.78">
                  naikavastradharo 'thārdrapāṇipādo nareśvara <br />
                  viśuddhavadanaḥ prīto bhuñjīta na vidiṅmukhaḥ //
                   <span class="ref">ViP_3,11.78</span></p>
               
               
               <p id="ViP_3,11.79">
                  prāṅmukhodaṅmukho vāpi na caivānyamanā naraḥ <br />
                  annaṃ praśastaṃ pathyaṃ ca prokṣitaṃ prokṣaṇodakaiḥ //
                   <span class="ref">ViP_3,11.79</span></p>
               
               
               <p id="ViP_3,11.80">
                  na kutsitāhṛtaṃ naiva jugupsāvad asaṃskṛtam <br />
                  dattvā tu bhuktaṃ śiṣyebhyaḥ kṣudhitebhyas tathā gṛhī //
                   <span class="ref">ViP_3,11.80</span></p>
               
               
               <p id="ViP_3,11.81">
                  praśastaśuddhapātreṣu bhuñjītākupito nṛpa //
                   <span class="ref">ViP_3,11.81</span></p>
               
               
               <p id="ViP_3,11.82">
                  nāsandīsaṃsthite pātre nādeśe ca nareśvara <br />
                  nākāle nātisaṃkīrṇe dattvāgraṃ ca naro 'gnaye //
                   <span class="ref">ViP_3,11.82</span></p>
               
               
               <p id="ViP_3,11.83">
                  mantrābhimantritaṃ śastaṃ na ca paryuṣitaṃ nṛpa <br />
                  anyatra phalamāṃsebhyaḥ śuṣkaśākādikāṃs tathā //
                   <span class="ref">ViP_3,11.83</span></p>
               
               
               <p id="ViP_3,11.84">
                  tadvad bādarikebhyaś ca guḍapakvebhya eva ca <br />
                  bhuñjītoddhṛtasārāṇi na kadācin nareśvara //
                   <span class="ref">ViP_3,11.84</span></p>
               
               
               <p id="ViP_3,11.85">
                  nāśeṣaṃ puruṣo 'śnīyād anyatra jagatīpate <br />
                  madhvambudadhisarpibhyaḥ saktubhyaś ca vivekavān //
                   <span class="ref">ViP_3,11.85</span></p>
               
               
               <p id="ViP_3,11.86">
                  aśnīyāt tanmanā bhūtvā pūrvaṃ tu madhuraṃ rasam <br />
                  lavaṇāmlau tathā madhye kaṭutiktādikaṃ tataḥ //
                   <span class="ref">ViP_3,11.86</span></p>
               
               
               <p id="ViP_3,11.87">
                  prāg dravaṃ puruṣo 'śnan vai madhye ca kaṭhināśanam <br />
                  punar ante dravāśī tu balārogye na muñcati //
                   <span class="ref">ViP_3,11.87</span></p>
               
               
               <p id="ViP_3,11.88">
                  anindyaṃ bhakṣayed itthaṃ vāgyato 'nnam akutsayan <br />
                  pañcagrāsaṃ mahāmaunaṃ prāṇādyāpyāyanāya tat //
                   <span class="ref">ViP_3,11.88</span></p>
               
               
               <p id="ViP_3,11.89">
                  bhuktvā samyag athācamya prāṅmukhodaṅmukho 'pi vā <br />
                  yathāvat punar ācāmet pāṇī prakṣālya mūlataḥ //
                   <span class="ref">ViP_3,11.89</span></p>
               
               
               <p id="ViP_3,11.90">
                  svasthaḥ praśāntacittas tu kṛtāsanaparigrahaḥ <br />
                  abhīṣṭadevatānāṃ tu kurvīta smaraṇaṃ naraḥ //
                   <span class="ref">ViP_3,11.90</span></p>
               
               
               <p id="ViP_3,11.91">
                  agnir āpyāyayatv annaṃ pārthivaṃ pavaneritaḥ <br />
                  dattāvakāśaṃ nabhasā jarayatv astu me sukham //
                   <span class="ref">ViP_3,11.91</span></p>
               
               
               <p id="ViP_3,11.92">
                  annaṃ balāya me bhūmer apām agnyanilasya ca <br />
                  bhavatv etat pariṇatau mamāstv avyāhataṃ sukham //
                   <span class="ref">ViP_3,11.92</span></p>
               
               
               <p id="ViP_3,11.93">
                  prāṇāpānasamānānām udānavyānayos tathā <br />
                  annaṃ puṣṭikaraṃ cāstu mamāstv avyāhataṃ sukham //
                   <span class="ref">ViP_3,11.93</span></p>
               
               
               <p id="ViP_3,11.94">
                  agastir agnir vaḍavānalaś ca bhuktaṃ mayānnaṃ jarayatv aśeṣam <br />
                  sukhaṃ ca me tatpariṇāmasaṃbhavaṃ yacchantv arogo mama cāstu dehe //
                   <span class="ref">ViP_3,11.94</span></p>
               
               <span class="note">D4 ins.:</span>
               
               
               <p id="ViP_3,11.94*23">
                  deheṣu sarveṣu yathā ca dehī .... //
                   <span class="ref">ViP_3,11.94*23</span></p>
               
               
               <p id="ViP_3,11.95">
                  viṣṇuḥ samastendriyadehadehī pradhānabhūto bhagavān yathaikaḥ <br />
                  satyena tenānnam aśeṣam etad ārogyadaṃ me pariṇāmam etu //
                   <span class="ref">ViP_3,11.95</span></p>
               
               
               <p id="ViP_3,11.96">
                  viṣṇur attā tathaivānnaṃ pariṇāmaś ca vai yathā <br />
                  satyena tena vai bhuktaṃ jīryatv annam idaṃ tathā //
                   <span class="ref">ViP_3,11.96</span></p>
               
               
               <p id="ViP_3,11.97">
                  ity uccārya svahastena parimṛjya tathodaram <br />
                  anāyāsapradāyīni kuryāt karmāṇy atandritaḥ //
                   <span class="ref">ViP_3,11.97</span></p>
               
               
               <p id="ViP_3,11.98">
                  sacchāstrādivinodena sanmārgād avirodhinā <br />
                  dinaṃ nayet tataḥ saṃdhyām upatiṣṭhet samāhitaḥ //
                   <span class="ref">ViP_3,11.98</span></p>
               
               
               <p id="ViP_3,11.99">
                  dināntasaṃdhyāṃ sūryeṇa pūrvām ṛkṣair yutāṃ budhaḥ <br />
                  upatiṣṭhed yathānyāyaṃ samyag ācamya pārthiva //
                   <span class="ref">ViP_3,11.99</span></p>
               
               
               <p id="ViP_3,11.100">
                  sarvakālam upasthānaṃ saṃdhyayoḥ pārthiveṣyate <br />
                  anyatrasūtakāśaucavibhramāturabhītitaḥ //
                   <span class="ref">ViP_3,11.100</span></p>
               
               
               <p id="ViP_3,11.101">
                  sūryeṇābhyudito yaś ca tyaktaḥ sūryeṇa ca svapan <br />
                  anyatrāturabhāvāt tu prāyaścittīyate naraḥ //
                   <span class="ref">ViP_3,11.101</span></p>
               
               
               <p id="ViP_3,11.102">
                  tasmād anudite sūrye samutthāya mahīpate <br />
                  upatiṣṭhen naraḥ saṃdhyām asvapaṃś ca dināntajām //
                   <span class="ref">ViP_3,11.102</span></p>
               
               
               <p id="ViP_3,11.103">
                  upatiṣṭhanti ye saṃdhyāṃ na pūrvāṃ na ca paścimām <br />
                  vrajanti te durātmānas tāmisraṃ narakaṃ nṛpa //
                   <span class="ref">ViP_3,11.103</span></p>
               
               
               <p id="ViP_3,11.104">
                  punaḥ pākam upādāya sāyam apy avanīpate <br />
                  vaiśvadevanimittaṃ vai patny amantraṃ baliṃ haret //
                   <span class="ref">ViP_3,11.104</span></p>
               
               
               <p id="ViP_3,11.105">
                  tatrāpi śvapacādibhyas tathaivānnāpavarjanam //
                   <span class="ref">ViP_3,11.105</span></p>
               
               
               <p id="ViP_3,11.106">
                  atithiṃ cāgataṃ tatra svaśaktyā pūjayed budhaḥ <br />
                  pādaśaucāsanaprahvasvāgatoktyā ca pūjanam <br />
                  tataś cānnapradānena śayanena ca pārthiva //
                   <span class="ref">ViP_3,11.106</span></p>
               
               
               <p id="ViP_3,11.107">
                  dinātithau tu vimukhe gate yat pātakaṃ nṛpa <br />
                  tad evāṣṭaguṇaṃ puṃsāṃ sūryoḍhe vimukhe gate //
                   <span class="ref">ViP_3,11.107</span></p>
               
               
               <p id="ViP_3,11.108">
                  tasmāt svaśaktyā rājendra sūryoḍham atithiṃ naraḥ <br />
                  pūjayet pūjite tasmin pūjitāḥ sarvadevatāḥ //
                   <span class="ref">ViP_3,11.108</span></p>
               
               
               <p id="ViP_3,11.109">
                  annaśākāmbudānena svaśaktyā prīṇayet pumān <br />
                  śayanaprastaramahīpradānair athavāpi tam //
                   <span class="ref">ViP_3,11.109</span></p>
               
               
               <p id="ViP_3,11.110">
                  kṛtapādādiśaucaś ca bhuktvā sāyaṃ tato gṛhī <br />
                  gacched asphuṭitāṃ śayyām api dārumayīṃ nṛpa //
                   <span class="ref">ViP_3,11.110</span></p>
               
               
               <p id="ViP_3,11.111">
                  nāviśālāṃ na vā bhagnāṃ nāsamāṃ malināṃ na ca <br />
                  na ca jantumayīṃ śayyām adhitiṣṭhed anāstṛtām //
                   <span class="ref">ViP_3,11.111</span></p>
               
               
               <p id="ViP_3,11.112">
                  prācyāṃ diśi śiraḥ śastaṃ yāmyāyām athavā nṛpa <br />
                  sadaiva svapataḥ puṃso viparītaṃ tu rogadam //
                   <span class="ref">ViP_3,11.112</span></p>
               
               
               <p id="ViP_3,11.113">
                  ṛtāv upagamaḥ śastaḥ svapatnyām avanīpate <br />
                  punnāmarkṣe śubhe kāle jyeṣṭhayugmāsu rātriṣu //
                   <span class="ref">ViP_3,11.113</span></p>
               
               
               <p id="ViP_3,11.114">
                  nāsnātāṃ tu striyaṃ gacchen nāturāṃ na rajasvalām <br />
                  nāniṣṭāṃ na prakupitāṃ nāpraśastāṃ na garbhiṇīm //
                   <span class="ref">ViP_3,11.114</span></p>
               
               
               <p id="ViP_3,11.115">
                  nādakṣiṇāṃ nānyakāmāṃ nākāmāṃ nānyayoṣitam <br />
                  kṣutkṣāmām atibhuktāṃ vā svayaṃ caibhir guṇair yutaḥ //
                   <span class="ref">ViP_3,11.115</span></p>
               
               
               <p id="ViP_3,11.116">
                  snātaḥ sraggandhadhṛk prītaḥ nādhmātaḥ kṣudhito 'pi vā <br />
                  sakāmaḥ sānurāgaś ca vyavāyaṃ puruṣo vrajet //
                   <span class="ref">ViP_3,11.116</span></p>
               
               
               <p id="ViP_3,11.117">
                  caturdaśy aṣṭamī caiva amāvāsyātha pūrṇimā <br />
                  parvāṇy etāni rājendra ravisaṃkrāntir eva ca //
                   <span class="ref">ViP_3,11.117</span></p>
               
               
               <p id="ViP_3,11.118">
                  tailastrīmāṃsasaṃbhogī parvasv eteṣu vai pumān <br />
                  viṇmūtrabhojanaṃ nāma prayāti narakaṃ mṛtaḥ //
                   <span class="ref">ViP_3,11.118</span></p>
               
               
               <p id="ViP_3,11.119">
                  aśeṣaparvasv eteṣu tasmāt saṃyamibhir budhaiḥ <br />
                  bhāvyaṃ sacchāstradevejyādhyānajapyaparair naraiḥ //
                   <span class="ref">ViP_3,11.119</span></p>
               
               
               <p id="ViP_3,11.120">
                  nānyayonāv ayonau vā nopayuktauṣadhas tathā <br />
                  devadvijagurūṇāṃ ca vyavāyī nāśraye bhavet //
                   <span class="ref">ViP_3,11.120</span></p>
               
               
               <p id="ViP_3,11.121">
                  caityacatvaratīreṣu naiva goṣṭhe catuṣpathe <br />
                  naiva śmaśānopavane salileṣu mahīpate //
                   <span class="ref">ViP_3,11.121</span></p>
               
               
               <p id="ViP_3,11.122">
                  proktaparvasv aśeṣeṣu naiva bhūpāla saṃdhyayoḥ <br />
                  gacched vyavāyaṃ matimān na mūtroccārapīḍitaḥ //
                   <span class="ref">ViP_3,11.122</span></p>
               
               
               <p id="ViP_3,11.123">
                  parvasv abhigamo 'dhanyo divā pāpaprado nṛpa <br />
                  bhuvi rogaprado nṝṇām apraśasto jalāśaye //
                   <span class="ref">ViP_3,11.123</span></p>
               
               
               <p id="ViP_3,11.124">
                  paradārān na gaccheta manasāpi kadācana <br />
                  kim u vācāsthibandho 'pi nāsti teṣu vyavāyinām //
                   <span class="ref">ViP_3,11.124</span></p>
               
               
               <p id="ViP_3,11.125">
                  mṛto narakam abhyeti hīyate 'trāpi cāyuṣaḥ <br />
                  paradāraratiḥ puṃsām ubhayatrāpi bhītidā //
                   <span class="ref">ViP_3,11.125</span></p>
               
               
               <p id="ViP_3,11.126">
                  iti matvā svadāreṣu ṛtumatsu budho vrajet <br />
                  yathoktadoṣahīneṣu sakāmeṣv anṛtāv api //
                   <span class="ref">ViP_3,11.126</span></p>
               
               
               <p>[[iti śrīviṣṇupurāṇe tṛtīyāṃśe ekādaśo 'dhyāyaḥ ]]</p>
               
               </div>
            
            <div id="d1e55175">
               aurva uvāca:
               
               <p id="ViP_3,12.1">
                  devagobrāhmaṇān siddhavṛddhācāryāṃs tathārcayet <br />
                  dvikālaṃ ca namet saṃdhyām agnīn upacaret tathā //
                   <span class="ref">ViP_3,12.1</span></p>
               
               
               <p id="ViP_3,12.2">
                  sadānupahate vastre praśastāś ca tathauṣadhīḥ <br />
                  gāruḍāni ca ratnāni bibhṛyāt prayato naraḥ //
                   <span class="ref">ViP_3,12.2</span></p>
               
               
               <p id="ViP_3,12.3">
                  prasnigdhāmalakeśaś ca sugandhaś cāruveṣadhṛk <br />
                  sitāḥ sumanaso hṛdyā bibhṛyāc ca naraḥ sadā //
                   <span class="ref">ViP_3,12.3</span></p>
               
               
               <p id="ViP_3,12.4">
                  kiṃcit parasvaṃ na haren nālpam apy apriyaṃ vadet <br />
                  priyaṃ ca nānṛtaṃ brūyān nānyadoṣān udīrayet //
                   <span class="ref">ViP_3,12.4</span></p>
               
               
               <p id="ViP_3,12.5">
                  nānyastriyaṃ tathā vairaṃ rocayet puruṣeśvara <br />
                  na duṣṭayānam ārohet kūlacchāyāṃ na saṃśrayet //
                   <span class="ref">ViP_3,12.5</span></p>
               
               
               <p id="ViP_3,12.6">
                  vidviṣṭapatitonmattabahuvairādikīṭakaiḥ <br />
                  bandhakībandhakībhartṛkṣudrānṛtakathaiḥ saha //
                   <span class="ref">ViP_3,12.6</span></p>
               
               
               <p id="ViP_3,12.7">
                  tathātivyayaśīlaiś ca parivādarataiḥ śaṭhaiḥ <br />
                  budho maitrīṃ na kurvīta naikaḥ panthānam āśrayet //
                   <span class="ref">ViP_3,12.7</span></p>
               
               
               <p id="ViP_3,12.8">
                  nāvagāhej jalaughasya vegam agre nareśvara <br />
                  pradīptaṃ veśma na viśen nārohec chikharaṃ taroḥ //
                   <span class="ref">ViP_3,12.8</span></p>
               
               
               <p id="ViP_3,12.9">
                  na kuryād dantasaṃgharṣaṃ na kuṣṇīyāc ca nāsikām <br />
                  nāsaṃvṛtamukho jṛmbhec śvāsakāsau ca varjayet //
                   <span class="ref">ViP_3,12.9</span></p>
               
               
               <p id="ViP_3,12.10">
                  noccair haset saśabdaṃ ca na muñcet pavanaṃ budhaḥ <br />
                  nakhān na khādayec chindyān na tṛṇaṃ na mahīṃ likhet //
                   <span class="ref">ViP_3,12.10</span></p>
               
               
               <p id="ViP_3,12.11">
                  na śmaśru bhakṣayel loṣṭaṃ na mṛd nīyād vicakṣaṇaḥ <br />
                  jyotīṃṣy amedhyaḥ śastāni nābhivīkṣeta ca prabho //
                   <span class="ref">ViP_3,12.11</span></p>
               
               
               <p id="ViP_3,12.12">
                  nagnāṃ parastriyaṃ caiva sūryaṃ cāstamanodaye <br />
                  na huṃkuryāc chavaṃ caiva śavagandho hi somajaḥ //
                   <span class="ref">ViP_3,12.12</span></p>
               
               
               <p id="ViP_3,12.13">
                  catuṣpathaṃ caityataruṃ śmaśānopavanāni ca <br />
                  duṣṭastrīsaṃnikarṣaṃ ca varjayen niśi sarvadā //
                   <span class="ref">ViP_3,12.13</span></p>
               
               
               <p id="ViP_3,12.14">
                  pūjyadevadvijajyotiśchāyāṃ nātikramed budhaḥ <br />
                  naikaḥ śūnyāṭavīṃ gacchen na ca śūnyagṛhe vaset //
                   <span class="ref">ViP_3,12.14</span></p>
               
               
               <p id="ViP_3,12.15">
                  keśāsthikaṇṭakāmedhyabalibhasmatuṣāṃs tathā <br />
                  snānārdradharaṇīṃ caiva dūrataḥ parivarjayet //
                   <span class="ref">ViP_3,12.15</span></p>
               
               
               <p id="ViP_3,12.16">
                  nānāryān āśrayet kāṃścin na jihmaṃ rocayed budhaḥ <br />
                  upasarpeta na vyālāṃś ciraṃ tiṣṭhen na cotthitaḥ //
                   <span class="ref">ViP_3,12.16</span></p>
               
               
               <p id="ViP_3,12.17">
                  atīva jāgarasvapne tadvat sthānāsane budhaḥ <br />
                  na seveta tathā śayyāṃ vyāyāmaṃ ca nareśvara //
                   <span class="ref">ViP_3,12.17</span></p>
               
               
               <p id="ViP_3,12.18">
                  daṃṣṭriṇaḥ śṛṅgiṇaś caiva prājño dūreṇa varjayet <br />
                  avaśyāyaṃ ca rājendra puro vātātapau tathā //
                   <span class="ref">ViP_3,12.18</span></p>
               
               
               <p id="ViP_3,12.19">
                  na snāyān na svapen nagno na caivopaspṛśed budhaḥ <br />
                  muktakacchaś ca nācāmed devādyarcāṃ ca varjayet //
                   <span class="ref">ViP_3,12.19</span></p>
               
               
               <p id="ViP_3,12.20">
                  homadevārcanādyāsu kriyāsv ācamane tathā <br />
                  naikavastraḥ pravarteta dvijavācanake jape //
                   <span class="ref">ViP_3,12.20</span></p>
               
               
               <p id="ViP_3,12.21">
                  nāsamañjasaśīlais tu sahāsīta kadācana <br />
                  sadvṛttasaṃnikarṣo hi kṣaṇārdham api śasyate //
                   <span class="ref">ViP_3,12.21</span></p>
               
               
               <p id="ViP_3,12.22">
                  virodhaṃ nottamair gacchen nādhamaiś ca sadā budhaḥ <br />
                  vivāhaś ca vivādaś ca tulyaśīlair nṛpeṣyate //
                   <span class="ref">ViP_3,12.22</span></p>
               
               
               <p id="ViP_3,12.23">
                  nārabheta kaliṃ prājñaḥ śuṣkavairaṃ ca varjayet <br />
                  apy alpahāniḥ soḍhavyā vaireṇārthāgamaṃ tyajet //
                   <span class="ref">ViP_3,12.23</span></p>
               
               
               <p id="ViP_3,12.24">
                  snāto nāṅgāni nirmārjet snānaśāṭyā na pāṇinā <br />
                  na ca nirdhūnayet keśān nācāmec caiva cotthitaḥ //
                   <span class="ref">ViP_3,12.24</span></p>
               
               
               <p id="ViP_3,12.25">
                  pādena nākramet pādaṃ na pūjyābhimukhaṃ nayet <br />
                  vīrāsanaṃ guror agre bhajeta vinayānvitaḥ //
                   <span class="ref">ViP_3,12.25</span></p>
               
               
               <p id="ViP_3,12.26">
                  apasavyaṃ na gacchec ca devāgāracatuṣpathān <br />
                  māṅgalyapūjyāṃś ca tato viparītān na dakṣiṇam //
                   <span class="ref">ViP_3,12.26</span></p>
               
               
               <p id="ViP_3,12.27">
                  somāgnyarkāmbuvāyūnāṃ pūjyānāṃ ca na saṃmukham <br />
                  kuryāt ṣṭhīvanaviṇmūtrasamutsargaṃ ca paṇḍitaḥ //
                   <span class="ref">ViP_3,12.27</span></p>
               
               
               <p id="ViP_3,12.28">
                  tiṣṭhan na mūtrayet tadvat panthānaṃ nāvamūtrayet <br />
                  śleṣmaviṇmūtraraktāni sarvadaiva na laṅghayet //
                   <span class="ref">ViP_3,12.28</span></p>
               
               
               <p id="ViP_3,12.29">
                  śleṣmasiṃhānakotsargo nānnakāle praśasyate <br />
                  balimaṅgalajapyādau na home na mahājane //
                   <span class="ref">ViP_3,12.29</span></p>
               
               
               <p id="ViP_3,12.30">
                  yoṣito nāvamanyeta na cāsāṃ viśvased budhaḥ <br />
                  na caiverṣyur bhavet tāsu nādhikuryāt kadācana //
                   <span class="ref">ViP_3,12.30</span></p>
               
               
               <p id="ViP_3,12.31">
                  maṅgalyapuṣparatnājyapūjyān anabhivādya ca <br />
                  na niṣkramed gṛhāt prājñaḥ sadācāraparo nṛpa //
                   <span class="ref">ViP_3,12.31</span></p>
               
               
               <p id="ViP_3,12.32">
                  catuṣpathān namas kuryāt kāle homaparo bhavet <br />
                  dīnān abhyuddharet sādhūn upāsīta bahuśrutān //
                   <span class="ref">ViP_3,12.32</span></p>
               
               
               <p id="ViP_3,12.33">
                  devarṣipūjakaḥ samyak pitṛpiṇḍodakapradaḥ <br />
                  satkartā cātithīnāṃ yaḥ sa lokān uttamān vrajet //
                   <span class="ref">ViP_3,12.33</span></p>
               
               <span class="note">D5 ins.:</span>
               
               
               <p id="ViP_3,12.33*24">
                  ekāgracittasya dṛḍhavratasya sarvendriyaprītinivartakasya <br />
                  adhyātmayoge yatamānasasya mokṣo dhruvaṃ nityam ahiṃsakasya //
                   <span class="ref">ViP_3,12.33*24</span></p>
               
               
               <p id="ViP_3,12.34">
                  hitaṃ mitaṃ priyaṃ kāle vaśyātmā yo 'bhibhāṣate <br />
                  sa yāti lokān āhlādahetubhūtān nṛpākṣayān //
                   <span class="ref">ViP_3,12.34</span></p>
               
               
               <p id="ViP_3,12.35">
                  dhīmān hrīmān kṣamāyukta āstiko vinayānvitaḥ <br />
                  vidyābhijanavṛddhānāṃ yāti lokān anuttamān //
                   <span class="ref">ViP_3,12.35</span></p>
               
               
               <p id="ViP_3,12.36">
                  akālagarjitādau tu parvasv āśaucakādiṣu <br />
                  anadhyāyaṃ budhaḥ kuryād uparāgādike tathā //
                   <span class="ref">ViP_3,12.36</span></p>
               
               
               <p id="ViP_3,12.37">
                  śamaṃ nayati yaḥ kruddhān sarvabandhur amatsarī <br />
                  bhītāśvāsanakṛt sādhuḥ svargas tasyālpakaṃ phalam //
                   <span class="ref">ViP_3,12.37</span></p>
               
               
               <p id="ViP_3,12.38">
                  varṣātapādike chatrī daṇḍī rātryaṭavīṣu ca <br />
                  śarīratrāṇakāmo vai sopānatkaḥ sadā vrajet //
                   <span class="ref">ViP_3,12.38</span></p>
               
               
               <p id="ViP_3,12.39">
                  nordhvaṃ na tiryag dūraṃ vā nirīkṣan paryaṭed budhaḥ <br />
                  yugamātraṃ mahīpṛṣṭhaṃ naro gacched vilokayan //
                   <span class="ref">ViP_3,12.39</span></p>
               
               
               <p id="ViP_3,12.40">
                  doṣahetūn aśeṣāṃś ca vaśyātmā yo nirasyati <br />
                  tasya dharmārthakāmānāṃ hānir nālpāpi jāyate //
                   <span class="ref">ViP_3,12.40</span></p>
               
               <span class="note">G2.3,ed. Veṅk. ins.:</span>
               
               
               <p id="ViP_3,12.40*25">
                  sadācārarataḥ prājño vidyāvinayaśikṣitaḥ //
                   <span class="ref">ViP_3,12.40*25</span></p>
               
               
               <p id="ViP_3,12.41">
                  pāpe 'py apāpaḥ puruṣe 'py abhidhatte priyāṇi yaḥ <br />
                  maitrīdravāntaḥkaraṇas tasya muktiḥ kare sthitā //
                   <span class="ref">ViP_3,12.41</span></p>
               
               
               <p id="ViP_3,12.42">
                  ye kāmakrodhalobhānāṃ vītarāgā na gocare <br />
                  sadācārasthitās teṣām anubhāvair dhṛtā mahī //
                   <span class="ref">ViP_3,12.42</span></p>
               
               
               <p id="ViP_3,12.43">
                  tasmāt satyaṃ vadet prājño yat paraprītikāraṇam <br />
                  satyaṃ yat paraduḥkhāya tatra maunaparo bhavet //
                   <span class="ref">ViP_3,12.43</span></p>
               
               
               <p id="ViP_3,12.44">
                  priyam uktaṃ hitaṃ naitad iti matvā na tad vadet <br />
                  śreyas tatra hitaṃ vākyaṃ yady apy atyantam apriyam //
                   <span class="ref">ViP_3,12.44</span></p>
               
               
               <p id="ViP_3,12.45">
                  prāṇinām upakārāya yad eveha paratra ca <br />
                  karmaṇā manasā vācā tad eva matimān bhajet //
                   <span class="ref">ViP_3,12.45</span></p>
               
               
               <p>[[iti śrīviṣṇupurāṇe tṛtīyāṃśe dvādaśo 'dhyāyaḥ ]]</p>
               
               </div>
            
            <div id="d1e56071">
               aurva uvāca:
               
               <p id="ViP_3,13.1">
                  sacailasya pituḥ snānaṃ jāte putre vidhīyate <br />
                  jātakarma tathā kuryāc śrāddham abhyudaye ca yat //
                   <span class="ref">ViP_3,13.1</span></p>
               
               
               <p id="ViP_3,13.2">
                  yugmān devāṃś ca pitryāṃś ca samyak savyakramād dvijān <br />
                  pūjayed bhojayec caiva tanmanā nānyamānasaḥ //
                   <span class="ref">ViP_3,13.2</span></p>
               
               
               <p id="ViP_3,13.3">
                  dadhyakṣataiḥ sabadaraiḥ prāṅmukhodaṅmukho 'pi vā <br />
                  devatīrthena vai piṇḍān dadyāt kāyena vā nṛpa //
                   <span class="ref">ViP_3,13.3</span></p>
               
               
               <p id="ViP_3,13.4">
                  nāndīmukhaḥ pitṛgaṇas tena śrāddhena pārthiva <br />
                  prīyate tat tu kartavyaṃ puruṣaiḥ sarvavṛddhiṣu //
                   <span class="ref">ViP_3,13.4</span></p>
               
               
               <p id="ViP_3,13.5">
                  kanyāputravivāheṣu praveśe navaveśmanaḥ <br />
                  nāmakarmaṇi bālānāṃ cūḍākarmādike tathā //
                   <span class="ref">ViP_3,13.5</span></p>
               
               
               <p id="ViP_3,13.6">
                  sīmantonnayane caiva putrādimukhadarśane <br />
                  nāndīmukhaṃ pitṛgaṇaṃ pūjayet prayato gṛhī //
                   <span class="ref">ViP_3,13.6</span></p>
               
               
               <p id="ViP_3,13.7">
                  pitṛpūjākramaḥ prokto vṛddhāv eṣa samāsataḥ <br />
                  śrūyatām avanīpāla pretakarmakriyāvidhiḥ //
                   <span class="ref">ViP_3,13.7</span></p>
               
               
               <p id="ViP_3,13.8">
                  pretadehaṃ śubhaiḥ snānaiḥ snāpitaṃ sragvibhūṣitam <br />
                  dagdhvā grāmād bahiḥ snātvā sacailāḥ salilāśaye //
                   <span class="ref">ViP_3,13.8</span></p>
               
               
               <p id="ViP_3,13.9">
                  yatra tatra sthitāyaitad amukāyeti vādinaḥ <br />
                  dakṣiṇābhimukhā dadyur bāndhavāḥ salilāñjalim //
                   <span class="ref">ViP_3,13.9</span></p>
               
               
               <p id="ViP_3,13.10">
                  praviṣṭāś ca samaṃ gobhir grāmaṃ nakṣatradarśane <br />
                  kaṭadharmāṃs tataḥ kuryur bhūmau prastaraśāyinaḥ //
                   <span class="ref">ViP_3,13.10</span></p>
               
               
               <p id="ViP_3,13.11">
                  dātavyo 'nudinaṃ piṇḍaḥ pretāya bhuvi pārthiva <br />
                  divā ca bhaktaṃ bhoktavyam amāṃsaṃ manujarṣabha //
                   <span class="ref">ViP_3,13.11</span></p>
               
               
               <p id="ViP_3,13.12">
                  dināni tāni cecchātaḥ kartavyaṃ viprabhojanam <br />
                  pretas tṛptiṃ tathā yāti bandhuvargeṇa bhuñjatā //
                   <span class="ref">ViP_3,13.12</span></p>
               
               
               <p id="ViP_3,13.13">
                  prathame 'hni tṛtīye ca saptame navame tathā <br />
                  vastratyāgaṃ bahiḥsnānaṃ kṛtvā dadyāt tilodakam //
                   <span class="ref">ViP_3,13.13</span></p>
               
               <span class="note">Ś2,D7 ins.:</span>
               
               
               <p id="ViP_3,13.13*26">
                  tato 'nubandhuvargas tu bhuvi dadyāt tilodakam //
                   <span class="ref">ViP_3,13.13*26</span></p>
               
               
               <p id="ViP_3,13.14">
                  caturthe 'hni ca kartavyaṃ bhasmāsthicayanaṃ nṛpa <br />
                  tadūrdhvam aṅgasparśaś ca sapiṇḍānām apīṣyate //
                   <span class="ref">ViP_3,13.14</span></p>
               
               
               <p id="ViP_3,13.15">
                  yogyāḥ sarvakriyāṇāṃ tu samānasalilās tathā <br />
                  anulepanapuṣpādibhogād anyatra pārthiva //
                   <span class="ref">ViP_3,13.15</span></p>
               
               
               <p id="ViP_3,13.16">
                  śayyāsanopabhogaś ca sapiṇḍānām apīṣyate <br />
                  bhasmāsthicayanād ūrdhvaṃ saṃyogo na tu yoṣitām //
                   <span class="ref">ViP_3,13.16</span></p>
               
               
               <p id="ViP_3,13.17">
                  bāle deśāntarasthe ca patite ca munau mṛte <br />
                  sadyaḥ śaucaṃ tathecchāto jalāgnyudbandhanādiṣu //
                   <span class="ref">ViP_3,13.17</span></p>
               
               
               <p id="ViP_3,13.18">
                  mṛtabandhor daśāhāni kulasyānnaṃ na bhujyate <br />
                  dānaṃ pratigraho yajñaḥ svādhyāyaś ca nivartate //
                   <span class="ref">ViP_3,13.18</span></p>
               
               
               <p id="ViP_3,13.19">
                  viprasyaitad dvādaśāhaṃ rājanyasyāpy aśaucakam <br />
                  ardhamāsaṃ tu vaiśyasya māsaṃ śūdrasya śuddhaye //
                   <span class="ref">ViP_3,13.19</span></p>
               
               
               <p id="ViP_3,13.20">
                  ayujo bhojayet kāmaṃ dvijān ādye tato dine <br />
                  dadyād darbheṣu piṇḍaṃ ca pretāyocchiṣṭasaṃnidhau //
                   <span class="ref">ViP_3,13.20</span></p>
               
               
               <p id="ViP_3,13.21">
                  vāryāyudhapratodās tu daṇḍaś ca dvijabhojanāt <br />
                  spraṣṭavyo 'nantaraṃ varṇaiḥ śudhyeraṃs te tataḥ kramāt //
                   <span class="ref">ViP_3,13.21</span></p>
               
               
               <p id="ViP_3,13.22">
                  tataḥ svavarṇadharmā ye viprādīnām udāhṛtāḥ <br />
                  tān kurvīta pumāñ jīven nijadharmārjanais tathā //
                   <span class="ref">ViP_3,13.22</span></p>
               
               
               <p id="ViP_3,13.23">
                  mṛte 'hani ca kartavyam ekoddiṣṭam ataḥ param <br />
                  āhvānādikriyādaivaniyogarahitaṃ hi tat //
                   <span class="ref">ViP_3,13.23</span></p>
               
               
               <p id="ViP_3,13.24">
                  eko 'rghyas tatra dātavyas tathaivaikaṃ pavitrakam <br />
                  pretāya piṇḍo dātavyo bhuktavatsu dvijātiṣu //
                   <span class="ref">ViP_3,13.24</span></p>
               
               
               <p id="ViP_3,13.25">
                  praśnaś ca tatrābhiratir yajamānadvijanmanām <br />
                  akṣayyam amukasyeti vaktavyaṃ viratau tathā //
                   <span class="ref">ViP_3,13.25</span></p>
               
               
               <p id="ViP_3,13.26">
                  ekoddiṣṭamayo dharma ittham āvatsarāt smṛtaḥ <br />
                  sapiṇḍīkaraṇaṃ tasmin kāle rājendra tac chṛṇu //
                   <span class="ref">ViP_3,13.26</span></p>
               
               
               <p id="ViP_3,13.27ab">
                  ekoddiṣṭavidhānena kāryaṃ tad api pārthiva //
                   <span class="ref">ViP_3,13.27ab</span></p>
               
               <span class="note">After 27ab, D3,G2,ed. Veṅk. ins.:</span>
               
               
               <p id="ViP_3,13.27ab*27">
                  saṃvatsare 'tha ṣaṣṭhe vā māsi vā dvādaśe 'hni vā //
                   <span class="ref">ViP_3,13.27ab*27</span></p>
               
               
               <p id="ViP_3,13.27cd">
                  tilagandhodakair yuktaṃ tatra pātracatuṣṭayam //
                   <span class="ref">ViP_3,13.27cd</span></p>
               
               
               <p id="ViP_3,13.28">
                  pātraṃ pretasya tatraikaṃ paitraṃ pātratrayaṃ tathā <br />
                  secayet pitṛpātreṣu pretapātraṃ nṛpa triṣu //
                   <span class="ref">ViP_3,13.28</span></p>
               
               
               <p id="ViP_3,13.29">
                  tataḥ pitṛtvam āpanne tasmin prete mahīpate <br />
                  śrāddhadharmair aśeṣais tu tatpūrvān arcayet pitṝn //
                   <span class="ref">ViP_3,13.29</span></p>
               
               
               <p id="ViP_3,13.30">
                  putraḥ pautraḥ prapautro vā bandhur vā bhrātṛsaṃtatiḥ <br />
                  sapiṇḍasaṃtatir vāpi kriyārho nṛpa jāyate //
                   <span class="ref">ViP_3,13.30</span></p>
               
               
               <p id="ViP_3,13.31">
                  teṣām abhāve sarveṣāṃ samānodakasaṃtatiḥ <br />
                  mātṛpakṣasya piṇḍena saṃbaddhā ye jalena vā //
                   <span class="ref">ViP_3,13.31</span></p>
               
               
               <p id="ViP_3,13.32">
                  kuladvaye 'pi cocchinne strībhiḥ kāryāḥ kriyā nṛpa <br />
                  saṃghātāntargatair vāpi kāryāḥ pretasya yāḥ kriyāḥ <br />
                  utsannabandhurikthānāṃ kārayed avanīpatiḥ //
                   <span class="ref">ViP_3,13.32</span></p>
               
               
               <p id="ViP_3,13.33">
                  pūrvāḥ kriyā madhyamāś ca tathā caivottarāḥ kriyāḥ <br />
                  triḥprakārāḥ kriyā hy etās tāsāṃ bhedaṃ śṛṇuṣva me //
                   <span class="ref">ViP_3,13.33</span></p>
               
               
               <p id="ViP_3,13.34">
                  ādāhavāryāyudhādisparśādyantās tu yāḥ kriyāḥ <br />
                  tāḥ pūrvā madhyamā māsi māsy ekoddiṣṭasaṃjñitāḥ //
                   <span class="ref">ViP_3,13.34</span></p>
               
               
               <p id="ViP_3,13.35">
                  prete pitṛtvam āpanne sapiṇḍīkaraṇād anu <br />
                  kriyante yāḥ kriyāḥ pitryāḥ procyante tā nṛpottarāḥ //
                   <span class="ref">ViP_3,13.35</span></p>
               
               
               <p id="ViP_3,13.36">
                  pitṛmātṛsapiṇḍais tu samānasalilais tathā <br />
                  tatsaṃghātagataiś caiva rājñā vā dhanahāriṇā //
                   <span class="ref">ViP_3,13.36</span></p>
               
               
               <p id="ViP_3,13.37">
                  pūrvāḥ kriyās tu kartavyāḥ putrādyair eva cottarāḥ <br />
                  dauhitrair vā naraśreṣṭha kāryās tattanayais tathā //
                   <span class="ref">ViP_3,13.37</span></p>
               
               
               <p id="ViP_3,13.38">
                  mṛtāhani ca kartavyāḥ strīṇām apy uttarāḥ kriyāḥ <br />
                  pratisaṃvatsaraṃ rājann ekoddiṣṭavidhānataḥ //
                   <span class="ref">ViP_3,13.38</span></p>
               
               
               <p id="ViP_3,13.39">
                  tasmād uttarasaṃjñā yāḥ kriyās tāḥ śṛṇu pārthiva <br />
                  yadā yadā ca kartavyā vidhinā yena cānagha //
                   <span class="ref">ViP_3,13.39</span></p>
               
               
               <p>[[iti śrīviṣṇupurāṇe tṛtīyāṃśe trayodaśo 'dhyāyaḥ ]]</p>
               
               </div>
            
            <div id="d1e56860">
               aurva uvāca:
               
               <p id="ViP_3,14.1">
                  brahmendrarudranāsatyasūryāgnivasumārutān <br />
                  viśvedevān ṛṣigaṇān vayāṃsi manujān paśūn //
                   <span class="ref">ViP_3,14.1</span></p>
               
               
               <p id="ViP_3,14.2">
                  sarīsṛpān pitṛgaṇān yac cānyad bhūtasaṃjñitam <br />
                  śrāddhaṃ śraddhānvitaḥ kurvan tarpayaty akhilaṃ jagat //
                   <span class="ref">ViP_3,14.2</span></p>
               
               
               <p id="ViP_3,14.3">
                  māsi māsy asite pakṣe pañcadaśyāṃ nareśvara <br />
                  tathāṣṭakāsu kurvīta kāmyān kālāñ chṛṇuṣva me //
                   <span class="ref">ViP_3,14.3</span></p>
               
               
               <p id="ViP_3,14.4">
                  śrāddhārham āgataṃ dravyaṃ viśiṣṭam athavā dvijam <br />
                  śrāddhaṃ kurvīta vijñāya vyatīpāte 'yane tathā //
                   <span class="ref">ViP_3,14.4</span></p>
               
               
               <p id="ViP_3,14.5">
                  viṣuve cāpi saṃprāpte grahaṇe śaśisūryayoḥ <br />
                  samasteṣv eva bhūpāla rāśiṣv arke ca gacchati //
                   <span class="ref">ViP_3,14.5</span></p>
               
               
               <p id="ViP_3,14.6">
                  nakṣatragrahapīḍāsu duṣṭasvapnāvalokane <br />
                  icchāśrāddhāni kurvīta navasasyāgame tathā //
                   <span class="ref">ViP_3,14.6</span></p>
               
               
               <p id="ViP_3,14.7">
                  amāvāsyā yadā maitraviśākhāsvātiyoginī <br />
                  śrāddhaiḥ pitṛgaṇas tṛptiṃ tathāpnoty aṣṭavārṣikīm //
                   <span class="ref">ViP_3,14.7</span></p>
               
               
               <p id="ViP_3,14.8">
                  amāvāsyā yadā puṣye raudre carkṣe punarvasau <br />
                  dvādaśābdaṃ tadā tṛptiṃ prayānti pitaro 'rcitāḥ //
                   <span class="ref">ViP_3,14.8</span></p>
               
               
               <p id="ViP_3,14.9">
                  vāsavājaikapādarkṣe pitṝṇāṃ tṛptim icchatām <br />
                  vāruṇe cāpy amāvāsyā devānām api durlabhā //
                   <span class="ref">ViP_3,14.9</span></p>
               
               
               <p id="ViP_3,14.10">
                  navasv ṛkṣeṣv amāvāsyā yadaiteṣv avanīpate <br />
                  tadā tṛptipradaṃ śrāddhaṃ pitṝṇāṃ śṛṇu cāparam //
                   <span class="ref">ViP_3,14.10</span></p>
               
               
               <p id="ViP_3,14.11">
                  gītaṃ sanatkumāreṇa yad'ilāya mahātmane <br />
                  pṛcchate pitṛbhaktāya śraddhayāvanatāya ca //
                   <span class="ref">ViP_3,14.11</span></p>
               
               sanatkumāra uvāca:
               
               <p id="ViP_3,14.12">
                  vaiśākhamāsasya ca yā tṛtīyā navamy asau kārttikaśuklapakṣe <br />
                  nabhasyamāsasya tu kṛṣṇapakṣe trayodaśī pañcadaśī ca māghe //
                   <span class="ref">ViP_3,14.12</span></p>
               
               
               <p id="ViP_3,14.13ab">
                  etā yugādyās tithayaś catasro 'py anantapuṇyā nṛpa saṃpradiṣṭāḥ //
                   <span class="ref">ViP_3,14.13ab</span></p>
               
               <span class="note">Ś2,D7 ins. after 13ab:</span>
               
               
               <p id="ViP_3,14.13ab*28:1">
                  dve śukle dve tathā kṛṣṇe yugādye munayo viduḥ //
                   <span class="ref">ViP_3,14.13ab*28:1</span></p>
               
               
               <p id="ViP_3,14.13ab*28:2">
                  śukle pūrvāhnike grāhye kṛṣṇe caivāparāhnike //
                   <span class="ref">ViP_3,14.13ab*28:2</span></p>
               
               
               <p id="ViP_3,14.13ab*28:3">
                  yugādyeṣu yugānteṣu dattam akṣayam iṣyate //
                   <span class="ref">ViP_3,14.13ab*28:3</span></p>
               
               
               <p id="ViP_3,14.13cd">
                  upaplave candramaso raveś ca triṣv aṣṭakāsv apy ayanadvaye ca //
                   <span class="ref">ViP_3,14.13cd</span></p>
               
               <span class="note">Ś,D1.6.7 ins., D5 ins. l. 1-2 after 13ab and l. 3-4 after 13:</span>
               
               
               <p id="ViP_3,14.13*29">
                  candrakṣaye māghavamāsi yatra dinakṣaye vai viṣuvaddvayaṃ ca <br />
                  manvantarādyās tithayas tathaiva chāyāgajasya vyatipātakālaḥ //
                   <span class="ref">ViP_3,14.13*29</span></p>
               
               
               <p id="ViP_3,14.14">
                  pānīyam apy atra tilair vimiśraṃ dadyāt pitṛbhyaḥ prayato manuṣyaḥ <br />
                  śrāddhaṃ kṛtaṃ tena samāḥ sahasraṃ rahasyam etat pitaro vadanti //
                   <span class="ref">ViP_3,14.14</span></p>
               
               
               <p id="ViP_3,14.15">
                  māghāsite pañcadaśī kadācid upaiti yogaṃ yadi vāruṇena <br />
                  ṛkṣeṇa kālaḥ sa paraḥ pitṝṇāṃ na hy alpapuṇyair nṛpa labhyate 'sau //
                   <span class="ref">ViP_3,14.15</span></p>
               
               
               <p id="ViP_3,14.16">
                  kāle dhaniṣṭhā yadi nāma tasmin bhavanti bhūpāla tadā pitṛbhyaḥ <br />
                  dattaṃ jalānnaṃ pradadāti tṛptiṃ varṣāyutaṃ tatkulajair manuṣyaiḥ //
                   <span class="ref">ViP_3,14.16</span></p>
               
               
               <p id="ViP_3,14.17">
                  tatraiva ced bhādrapadās tu pūrvāḥ kāle tadā yat kriyate pitṛbhyaḥ <br />
                  śrāddhaṃ parāṃ tṛptim upetya tena yugaṃ samagraṃ pitaraḥ svapanti //
                   <span class="ref">ViP_3,14.17</span></p>
               
               
               <p id="ViP_3,14.18">
                  gaṅgāṃ śatadrūm atha vā vipāśāṃ sarasvatīṃ naimiṣagomatīṃ vā <br />
                  tato 'vagāhyārcanam ādareṇa kṛtvā pitṝṇāṃ duritāni hanti //
                   <span class="ref">ViP_3,14.18</span></p>
               
               
               <p id="ViP_3,14.19">
                  gāyanti caitat pitaraḥ sadaiva varṣāmaghātṛptim avāpya bhūyaḥ <br />
                  māghāsitānte śubhatīrthatoyair yāsyāma tṛptiṃ tanayādidattaiḥ //
                   <span class="ref">ViP_3,14.19</span></p>
               
               
               <p id="ViP_3,14.20">
                  cittaṃ ca vittaṃ ca nṛṇāṃ viśuddhaṃ śastaś ca kālaḥ kathito vidhiś ca <br />
                  pātraṃ yathoktaṃ paramā ca bhaktir nṛṇāṃ prayacchaty abhivāñchitāni //
                   <span class="ref">ViP_3,14.20</span></p>
               
               
               <p id="ViP_3,14.21">
                  pitṛgītāṃs tathaivātra ślokāṃs tāṃś ca śṛṇuṣva me <br />
                  śrutvā tathaiva bhavatā bhāvyaṃ tatrādṛtātmanā //
                   <span class="ref">ViP_3,14.21</span></p>
               
               
               <p id="ViP_3,14.22">
                  api dhanyaḥ kule jāyād asmākaṃ matimān naraḥ <br />
                  akurvan vittaśāṭhyaṃ yaḥ piṇḍānno nirvapiṣyati //
                   <span class="ref">ViP_3,14.22</span></p>
               
               
               <p id="ViP_3,14.23">
                  ratnavastramahīyānamahābhogādikaṃ vasu <br />
                  vibhave sati viprebhyo yo 'smān uddiśya dāsyati //
                   <span class="ref">ViP_3,14.23</span></p>
               
               
               <p id="ViP_3,14.24">
                  annena vā yathāśaktyā kāle 'smin bhaktinamradhīḥ <br />
                  bhojayiṣyati viprāgryāṃs tanmātravibhavo naraḥ //
                   <span class="ref">ViP_3,14.24</span></p>
               
               
               <p id="ViP_3,14.25">
                  asamartho 'nnadānasya dhānyam āmaṃ svaśaktitaḥ <br />
                  pradāsyati dvijāgrebhyaḥ svalpālpāṃ vāpi dakṣiṇām //
                   <span class="ref">ViP_3,14.25</span></p>
               
               
               <p id="ViP_3,14.26">
                  tatrāpy asāmarthyayutaḥ karāgrāgrasthitāṃs tilān <br />
                  praṇamya dvijamukhyāya kasmaicid bhūpa dāsyati //
                   <span class="ref">ViP_3,14.26</span></p>
               
               
               <p id="ViP_3,14.27">
                  tilaiḥ saptāṣṭabhir vāpi samavetāñ jalāñjalīn <br />
                  bhaktinamraḥ samuddiśya bhuvy asmākaṃ pradāsyati //
                   <span class="ref">ViP_3,14.27</span></p>
               
               
               <p id="ViP_3,14.28">
                  yataḥ kutaścit saṃprāpya gobhyo vāpi gavāhnikam <br />
                  abhāve prīṇayann asmāñ śraddhāyuktaḥ pradāsyati //
                   <span class="ref">ViP_3,14.28</span></p>
               
               
               <p id="ViP_3,14.29">
                  sarvābhāve vanaṃ gatvā kakṣamūlapradarśakaḥ <br />
                  sūryādilokapālānām idam uccair paṭhiṣyati //
                   <span class="ref">ViP_3,14.29</span></p>
               
               
               <p id="ViP_3,14.30">
                  na me 'sti vittaṃ na dhanaṃ ca nānyac chrāddhopayogyaṃ svapitṝn nato 'smi <br />
                  tṛpyantu bhaktyā pitaro mayaitau kṛtau bhujau vartmani mārutasya //
                   <span class="ref">ViP_3,14.30</span></p>
               
               aurva uvāca:
               
               <p id="ViP_3,14.31">
                  ity etat pitṛbhir gītaṃ bhāvābhāvaprayojanam <br />
                  yaḥ karoti kṛtaṃ tena śrāddhaṃ bhavati pārthiva //
                   <span class="ref">ViP_3,14.31</span></p>
               
               
               <p>[[iti śrīviṣṇupurāṇe tṛtīyāṃśe caturdaśo 'dhyāyaḥ ]]</p>
               
               </div>
            
            <div id="d1e57523">
               aurva uvāca:
               
               <p id="ViP_3,15.1">
                  brāhmaṇān bhojayec chrāddhe yadguṇāṃs tān nibodha me //
                   <span class="ref">ViP_3,15.1</span></p>
               
               
               <p id="ViP_3,15.2">
                  triṇāciketas trimadhus trisuparṇaḥ ṣaḍaṅgavit <br />
                  vedavic chrotriyo yogī tathā vai jyeṣṭhasāmagaḥ //
                   <span class="ref">ViP_3,15.2</span></p>
               
               
               <p id="ViP_3,15.3">
                  ṛtviksvasrīyadauhitrajāmātṛśvaśurās tathā <br />
                  mātulo 'tha taponiṣṭhaḥ pañcāgnyabhiratas tathā <br />
                  śiṣyāḥ saṃbandhinaś caiva mātāpitṛrataś ca yaḥ //
                   <span class="ref">ViP_3,15.3</span></p>
               
               
               <p id="ViP_3,15.4">
                  etān niyojayec chrāddhe pūrvoktān prathamaṃ nṛpa <br />
                  brāhmaṇān pitṛpuṣṭyartham anukalpeṣv anantarān //
                   <span class="ref">ViP_3,15.4</span></p>
               
               
               <p id="ViP_3,15.5">
                  mitradhruk kunakhī klībaḥ śyāvadantas tathā dvijaḥ <br />
                  kanyādūṣayitā vahnivedojjhaḥ somavikrayī //
                   <span class="ref">ViP_3,15.5</span></p>
               
               
               <p id="ViP_3,15.6">
                  abhiśastas tathā stenaḥ piśuno grāmayājakaḥ <br />
                  bhṛtakādhyāpakas tadvad bhṛtakādhyāpitaś ca yaḥ //
                   <span class="ref">ViP_3,15.6</span></p>
               
               
               <p id="ViP_3,15.7ab">
                  parapūrvāpatiś caiva mātāpitros tathojjhakaḥ //
                   <span class="ref">ViP_3,15.7ab</span></p>
               
               <span class="note">D3.4,T2 ins.:</span>
               
               
               <p id="ViP_3,15.7ab*30">
                  tathā bhrātṛparityāgī dūṣakaḥ sarvanindakaḥ //
                   <span class="ref">ViP_3,15.7ab*30</span></p>
               
               
               <p id="ViP_3,15.7cd">
                  vṛṣalīsūtipoṣṭā ca vṛṣalīpatir eva ca //
                   <span class="ref">ViP_3,15.7cd</span></p>
               
               
               <p id="ViP_3,15.8">
                  tathā devalakaś caiva śrāddhe nārhati ketanam //
                   <span class="ref">ViP_3,15.8</span></p>
               
               
               <p id="ViP_3,15.9">
                  prathame 'hni budhaḥ śastāñ śrotriyādīn nimantrayet <br />
                  kathayec ca tadaivaiṣāṃ niyogān pitṛdaivikān //
                   <span class="ref">ViP_3,15.9</span></p>
               
               
               <p id="ViP_3,15.10">
                  tataḥ krodhavyavāyādīn āyāsaṃ ca dvijaiḥ saha <br />
                  yajamāno na kurvīta doṣas tatra mahān ayam //
                   <span class="ref">ViP_3,15.10</span></p>
               
               
               <p id="ViP_3,15.11">
                  śrāddhe niyukto bhuktvā vā bhojayitvā niyujya ca <br />
                  vyavāyī retaso garte majjayaty ātmanaḥ pitṝn //
                   <span class="ref">ViP_3,15.11</span></p>
               
               
               <p id="ViP_3,15.12">
                  tasmāt prathamam atroktaṃ dvijāgryāṇāṃ nimantraṇam <br />
                  animantrya dvijān geham āgatān bhojayed yatīn //
                   <span class="ref">ViP_3,15.12</span></p>
               
               
               <p id="ViP_3,15.13">
                  pādaśaucādinā geham āgatān pūjayed dvijān //
                   <span class="ref">ViP_3,15.13</span></p>
               
               
               <p id="ViP_3,15.14">
                  pavitrapāṇir ācāntān āsaneṣūpaveśayet <br />
                  pitṝṇām ayujo yugmān devānām icchayā dvijān //
                   <span class="ref">ViP_3,15.14</span></p>
               
               
               <p id="ViP_3,15.15">
                  devānām ekam ekaṃ vā pitṝṇāṃ ca niyojayet //
                   <span class="ref">ViP_3,15.15</span></p>
               
               
               <p id="ViP_3,15.16">
                  tathā mātāmahaśrāddhaṃ vaiśvadevasamanvitam <br />
                  kurvīta bhaktisaṃpannas tantraṃ vā vaiśvadevikam //
                   <span class="ref">ViP_3,15.16</span></p>
               
               
               <p id="ViP_3,15.17">
                  prāṅmukhān bhojayed viprān devānām ubhayātmakān <br />
                  pitṛpaitāmahānāṃ ca bhojayec cāpy udaṅmukhān //
                   <span class="ref">ViP_3,15.17</span></p>
               
               
               <p id="ViP_3,15.18">
                  pṛthak tayoḥ kecid āhuḥ śrāddhasya karaṇaṃ nṛpa <br />
                  ekatraikena pākena vadanty anye maharṣayaḥ //
                   <span class="ref">ViP_3,15.18</span></p>
               
               
               <p id="ViP_3,15.19">
                  viṣṭarārthaṃ kuśān dattvā saṃpūjyārghyaṃ vidhānataḥ <br />
                  kuryād āvāhanaṃ prājño devānāṃ tadanujñayā //
                   <span class="ref">ViP_3,15.19</span></p>
               
               
               <p id="ViP_3,15.20">
                  yavāmbunā ca devānāṃ dadyād arghyaṃ vidhānataḥ <br />
                  sraggandhadhūpadīpāṃś ca dattvā tebhyo yathāvidhi //
                   <span class="ref">ViP_3,15.20</span></p>
               
               
               <p id="ViP_3,15.21">
                  pitṝṇām apasavyaṃ tat sarvam evopakalpayet <br />
                  anujñāṃ ca tataḥ prāpya dattvā darbhān dvidhākṛtān //
                   <span class="ref">ViP_3,15.21</span></p>
               
               
               <p id="ViP_3,15.22">
                  mantrapūrvaṃ pitṝṇāṃ tu kuryād āvāhanaṃ budhaḥ <br />
                  tilāmbunā cāpasavyaṃ dadyād arghyādikaṃ nṛpa //
                   <span class="ref">ViP_3,15.22</span></p>
               
               
               <p id="ViP_3,15.23">
                  kāle tatrātithiṃ prāptam annakāmaṃ nṛpādhvagam <br />
                  brāhmaṇair abhyanujñātaḥ kāmaṃ tam api bhojayet //
                   <span class="ref">ViP_3,15.23</span></p>
               
               
               <p id="ViP_3,15.24">
                  yogino vividhai rūpair narāṇām upakāriṇaḥ <br />
                  bhramanti pṛthivīm etām avijñātasvarūpiṇaḥ //
                   <span class="ref">ViP_3,15.24</span></p>
               
               
               <p id="ViP_3,15.25">
                  tasmād abhyarcayet prāptaṃ śrāddhakāle 'tithiṃ budhaḥ <br />
                  śrāddhakriyāphalaṃ hanti narendrāpūjito 'tithiḥ //
                   <span class="ref">ViP_3,15.25</span></p>
               
               
               <p id="ViP_3,15.26">
                  juhuyād vyañjanakṣāravarjam annaṃ tato 'nale <br />
                  anujñāto dvijais tais tu trikṛtvaḥ puruṣarṣabha //
                   <span class="ref">ViP_3,15.26</span></p>
               
               
               <p id="ViP_3,15.27">
                  agnaye kavyavāhāya svāhety ādau nṛpāhutiḥ <br />
                  somāya vai pitṛmate dātavyā tadanantaram //
                   <span class="ref">ViP_3,15.27</span></p>
               
               
               <p id="ViP_3,15.28">
                  vaivasvatāya caivānyā tṛtīyā dīyate tataḥ <br />
                  hutāvaśiṣṭam alpālpaṃ viprapātreṣu nirvapet //
                   <span class="ref">ViP_3,15.28</span></p>
               
               
               <p id="ViP_3,15.29">
                  tato 'nnaṃ mṛṣṭam atyartham abhīṣṭam atisaṃskṛtam <br />
                  dattvā juṣadhvam icchāto vācyam etad aniṣṭhuram //
                   <span class="ref">ViP_3,15.29</span></p>
               
               
               <p id="ViP_3,15.30">
                  bhoktavyaṃ taiś ca taccittair maunibhiḥ sumukhaiḥ sukham <br />
                  akrudhyatā cātvaratā deyaṃ tenāpi bhaktitaḥ //
                   <span class="ref">ViP_3,15.30</span></p>
               
               
               <p id="ViP_3,15.31">
                  rakṣoghnamantrapaṭhanaṃ bhūmer āstaraṇaṃ tilaiḥ <br />
                  kṛtvā dhyeyāḥ svapitaras ta eva dvijasattamāḥ //
                   <span class="ref">ViP_3,15.31</span></p>
               
               
               <p id="ViP_3,15.32">
                  pitā pitāmahaś caiva tathaiva prapitāmahaḥ <br />
                  mama tṛptiṃ prayāntv adya vipradeheṣu saṃsthitāḥ //
                   <span class="ref">ViP_3,15.32</span></p>
               
               
               <p id="ViP_3,15.33">
                  pitā pitāmahaś caiva tathaiva prapitāmahaḥ <br />
                  mama tṛptiṃ prayāntv agnihomāpyāyitamūrtayaḥ //
                   <span class="ref">ViP_3,15.33</span></p>
               
               
               <p id="ViP_3,15.34">
                  pitā pitāmahaś caiva tathaiva prapitāmahaḥ <br />
                  tṛptiṃ prayāntu piṇḍena mayā dattena bhūtale //
                   <span class="ref">ViP_3,15.34</span></p>
               
               
               <p id="ViP_3,15.35">
                  pitā pitāmahaś caiva tathaiva prapitāmahaḥ <br />
                  tṛptiṃ prayāntu me bhaktyā yan mayaitad ihāhṛtam //
                   <span class="ref">ViP_3,15.35</span></p>
               
               
               <p id="ViP_3,15.36">
                  mātāmahas tṛptim upaitu tasya tathā pitā tasya pitā tathānyaḥ <br />
                  viśve ca devāḥ paramāṃ prayāntu tṛptiṃ praṇaśyantu ca yātudhānāḥ //
                   <span class="ref">ViP_3,15.36</span></p>
               
               
               <p id="ViP_3,15.37">
                  yajñeśvaro havyasamastakavya bhoktāvyayātmā harir īśvaro 'tra <br />
                  tatsaṃnidhānād apayāntu sadyo rakṣāṃsy aśeṣāṇy asurāś ca sarve //
                   <span class="ref">ViP_3,15.37</span></p>
               
               
               <p id="ViP_3,15.38">
                  tṛpteṣu teṣu vikired annaṃ vipreṣu bhūtale <br />
                  dadyāc cācamanārthāya tebhyo vāri sakṛt sakṛt //
                   <span class="ref">ViP_3,15.38</span></p>
               
               
               <p id="ViP_3,15.39">
                  sutṛptais tair anujñātaḥ sarveṇānnena bhūtale <br />
                  satilena tataḥ piṇḍān samyag dadyāt samāhitaḥ //
                   <span class="ref">ViP_3,15.39</span></p>
               
               
               <p id="ViP_3,15.40">
                  pitṛtīrthena salilaṃ dadyād atha jalāñjalim <br />
                  mātāmahebhyas tenaiva piṇḍāṃs tīrthena nirvapet //
                   <span class="ref">ViP_3,15.40</span></p>
               
               <span class="note">Ś2,Ñ2,V1,B2,D5.7.8 ins.:</span>
               
               
               <p id="ViP_3,15.40*31:1">
                  dakṣiṇāpravaṇaṃ caiva prayatnenopapādayet //
                   <span class="ref">ViP_3,15.40*31:1</span></p>
               
               
               <p id="ViP_3,15.40*31:2">
                  avakāśeṣu cokṣeṣu jalatīreṣu caiva hi //
                   <span class="ref">ViP_3,15.40*31:2</span></p>
               
               
               <p id="ViP_3,15.41">
                  dakṣiṇāgreṣu darbheṣu puṣpadhūpādipūjitam <br />
                  svapitre prathamaṃ piṇḍaṃ dadyād ucchiṣṭasaṃnidhau //
                   <span class="ref">ViP_3,15.41</span></p>
               
               
               <p id="ViP_3,15.42">
                  pitāmahāya caivānyaṃ tatpitre ca tathā param <br />
                  darbhamūle lepabhujaḥ prīṇayel lepagharṣaṇaiḥ //
                   <span class="ref">ViP_3,15.42</span></p>
               
               
               <p id="ViP_3,15.43">
                  piṇḍair mātāmahāṃs tadvad gandhamālyādisaṃyutaiḥ <br />
                  pūjayitvā dvijāgryāṇāṃ dadyād ācamanaṃ tataḥ //
                   <span class="ref">ViP_3,15.43</span></p>
               
               
               <p id="ViP_3,15.44">
                  pitṛbhyaḥ prathamaṃ bhaktyā tanmanasko nareśvara <br />
                  susvadhety āśiṣā yuktāṃ dadyāc chaktyā ca dakṣiṇām //
                   <span class="ref">ViP_3,15.44</span></p>
               
               
               <p id="ViP_3,15.45">
                  dattvā ca dakṣiṇāṃ tebhyo vācayed vaiśvadevikān <br />
                  prīyantām iti ye viśvedevās tena itīrayet //
                   <span class="ref">ViP_3,15.45</span></p>
               
               
               <p id="ViP_3,15.46">
                  tatheti cokte tair vipraiḥ prārthanīyās tathāśiṣaḥ <br />
                  paścād visarjayed devān pūrvaṃ paitrān mahāmate //
                   <span class="ref">ViP_3,15.46</span></p>
               
               
               <p id="ViP_3,15.47">
                  mātāmahānām apy evaṃ saha devaiḥ kramaḥ smṛtaḥ <br />
                  bhojane ca svaśaktyā ca dāne tadvad visarjane //
                   <span class="ref">ViP_3,15.47</span></p>
               
               
               <p id="ViP_3,15.48">
                  āpādaśaucanāt pūrvaṃ kuryād devadvijanmasu <br />
                  visarjanaṃ tu prathamaṃ paitraṃ mātāmaheṣu vai //
                   <span class="ref">ViP_3,15.48</span></p>
               
               
               <p id="ViP_3,15.49">
                  visarjayet prītivacaḥ sanmānābhyarcitāṃs tataḥ <br />
                  nivartetābhyanujñāta ādvārāt tān anuvrajet //
                   <span class="ref">ViP_3,15.49</span></p>
               
               
               <p id="ViP_3,15.50">
                  tatas tu vaiśvadevākhyāṃ kuryān nityakriyāṃ budhaḥ <br />
                  bhuñjīyāc ca samaṃ pūjyabhṛtyabandhubhir ātmanaḥ //
                   <span class="ref">ViP_3,15.50</span></p>
               
               
               <p id="ViP_3,15.51">
                  evaṃ śrāddhaṃ budhaḥ kuryāt paitraṃ mātāmahaṃ tathā <br />
                  śrāddhair āpyāyitā dadyuḥ sarvakāmān pitāmahāḥ //
                   <span class="ref">ViP_3,15.51</span></p>
               
               
               <p id="ViP_3,15.52">
                  trīṇi śrāddhe pavitrāṇi dauhitraḥ kutapas tilāḥ <br />
                  rajatasya tathā dānaṃ kathāsaṃdarśanādikam //
                   <span class="ref">ViP_3,15.52</span></p>
               
               
               <p id="ViP_3,15.53">
                  varjyāni kurvatā śrāddhaṃ kopo 'dhvagamanaṃ tvarā <br />
                  bhoktur apy atra rājendra trayam etan na śasyate //
                   <span class="ref">ViP_3,15.53</span></p>
               
               
               <p id="ViP_3,15.54">
                  viśvedevāḥ sapitaras tathā mātāmahā nṛpa <br />
                  kulaṃ cāpyāyyate puṃsāṃ sarvaṃ śrāddhaṃ prakurvatām //
                   <span class="ref">ViP_3,15.54</span></p>
               
               
               <p id="ViP_3,15.55">
                  somādhāraḥ pitṛgaṇo yogādhāraś ca candramāḥ <br />
                  śrāddhe yoginiyogas tu tasmād bhūpāla śasyate //
                   <span class="ref">ViP_3,15.55</span></p>
               
               
               <p id="ViP_3,15.56">
                  sahasrasyāpi viprāṇāṃ yogī cet purataḥ sthitaḥ <br />
                  sarvān bhoktṝṃs tārayati yajamānaṃ tathā nṛpa //
                   <span class="ref">ViP_3,15.56</span></p>
               
               
               <p>[[iti śrīviṣṇupurāṇe tṛtīyāṃśe pañcadaśo 'dhyāyaḥ ]]</p>
               
               </div>
            
            <div id="d1e58614">
               aurva uvāca:
               
               <p id="ViP_3,16.1">
                  haviṣyamatsyamāṃsais tu śaśasya śakunasya ca <br />
                  saukaracchāgalaiṇeyarauravair gavayena ca //
                   <span class="ref">ViP_3,16.1</span></p>
               
               
               <p id="ViP_3,16.2">
                  aurabhragavyaiś ca tathā māsavṛddhyā pitāmahāḥ <br />
                  prayānti tṛptiṃ māṃsais tu nityaṃ vārdhrīṇasām iṣaiḥ //
                   <span class="ref">ViP_3,16.2</span></p>
               
               
               <p id="ViP_3,16.3">
                  khaḍgamāṃsam atīvātra kālaśākaṃ tathā madhu <br />
                  śastāni karmaṇy atyantatṛptidāni nareśvara //
                   <span class="ref">ViP_3,16.3</span></p>
               
               
               <p id="ViP_3,16.4">
                  gayām upetya yaḥ śrāddhaṃ karoti pṛthivīpate <br />
                  saphalaṃ tasya taj janma jāyate pitṛtuṣṭidam //
                   <span class="ref">ViP_3,16.4</span></p>
               
               
               <p id="ViP_3,16.5">
                  prasātikāḥ sanīvārāḥ śyāmākā dvividhās tathā <br />
                  vanyauṣadhīpradhānās tu śrāddhārhāḥ puruṣarṣabha //
                   <span class="ref">ViP_3,16.5</span></p>
               
               
               <p id="ViP_3,16.6">
                  yavāḥ priyaṃgavo mudgā godhūmā vrīhayas tilāḥ <br />
                  niṣpāvāḥ kovidārāś ca sarṣapāś cātra śobhanāḥ //
                   <span class="ref">ViP_3,16.6</span></p>
               
               
               <p id="ViP_3,16.7">
                  akṛtāgrayaṇaṃ yac ca dhānyajātaṃ nareśvara <br />
                  rājamāṣān aṇūṃś caiva masūrāṃś ca vivarjayet //
                   <span class="ref">ViP_3,16.7</span></p>
               
               
               <p id="ViP_3,16.8">
                  alābuṃ gṛñjanaṃ caiva palāṇḍuṃ piṇḍamūlakam <br />
                  gandhārakaṃ karambhāṇi lavaṇāny auṣarāṇi ca //
                   <span class="ref">ViP_3,16.8</span></p>
               
               
               <p id="ViP_3,16.9">
                  āraktāś caiva niryāsāḥ pratyakṣalavaṇāni ca <br />
                  varjyāny etāni vai śrāddhe yac ca vācā na śasyate //
                   <span class="ref">ViP_3,16.9</span></p>
               
               
               <p id="ViP_3,16.10">
                  naktāhṛtam anutsṛṣṭaṃ tṛpyate na ca yatra gauḥ <br />
                  durgandhi phenilaṃ cāmbu śrāddhayogyaṃ na pārthiva //
                   <span class="ref">ViP_3,16.10</span></p>
               
               
               <p id="ViP_3,16.11">
                  kṣīram ekaśaphānāṃ yad auṣṭram āvikam eva ca <br />
                  mārgaṃ ca māhiṣaṃ caiva varjayec chrāddhakarmaṇi //
                   <span class="ref">ViP_3,16.11</span></p>
               
               
               <p id="ViP_3,16.12">
                  ṣaṇḍāpaviddhacaṇḍālapāṣaṇḍyunmattarogibhiḥ <br />
                  kṛkavākuśvanagnaiś ca vānaragrāmasūkaraiḥ //
                   <span class="ref">ViP_3,16.12</span></p>
               
               
               <p id="ViP_3,16.13">
                  udakyāsūtikāśaucimṛtahāraiś ca vīkṣite <br />
                  śrāddhe surā na pitaro bhuñjate puruṣarṣabha //
                   <span class="ref">ViP_3,16.13</span></p>
               
               
               <p id="ViP_3,16.14">
                  tasmāt pariśrite kuryāc śrāddhaṃ śraddhāsamanvitaḥ <br />
                  urvyāṃ ca tilavikṣepād yātudhānān nivārayet //
                   <span class="ref">ViP_3,16.14</span></p>
               
               
               <p id="ViP_3,16.15">
                  na pūti naivopapannaṃ keśakīṭādibhir nṛpa <br />
                  na caivābhiṣavair miśram annaṃ paryuṣitaṃ tathā //
                   <span class="ref">ViP_3,16.15</span></p>
               
               
               <p id="ViP_3,16.16">
                  śraddhāsamanvitair dattaṃ pitṛbhyo nāmagotrataḥ <br />
                  yadāhārās tu te jātās tadāhāratvam eti tat //
                   <span class="ref">ViP_3,16.16</span></p>
               
               
               <p id="ViP_3,16.17">
                  śrūyante cāpi pitṛbhir gītā gāthā mahīpate <br />
                  ikṣvākor manuputrasya kalāpopavane purā //
                   <span class="ref">ViP_3,16.17</span></p>
               
               
               <p id="ViP_3,16.18">
                  api nas te bhaviṣyanti kule sanmārgaśīlinaḥ <br />
                  gayām upetya ye piṇḍān dāsyanty asmākam ādarāt //
                   <span class="ref">ViP_3,16.18</span></p>
               
               
               <p id="ViP_3,16.19">
                  api naḥ sa kule jāyād yo no dadyāt trayodaśīm <br />
                  pāyasaṃ madhusarpibhyāṃ varṣāsu ca maghāsu ca //
                   <span class="ref">ViP_3,16.19</span></p>
               
               
               <p id="ViP_3,16.20">
                  gaurīṃ vāpy udvahet kanyāṃ nīlaṃ vā vṛṣam utsṛjet <br />
                  yajeta vāśvamedhena vidhivad dakṣiṇāvatā //
                   <span class="ref">ViP_3,16.20</span></p>
               
               
               <p>[[iti śrīviṣṇupurāṇe tṛtīyāṃśe ṣoḍaśo 'dhyāyaḥ ]]</p>
               
               </div>
            
            <div id="d1e59000">
               parāśara uvāca:
               
               <p id="ViP_3,17.1">
                  ity āha bhagavān aurvaḥ sagarāya mahātmane <br />
                  sadācārān purā samyaṅ maitreya paripṛcchate //
                   <span class="ref">ViP_3,17.1</span></p>
               
               <span class="note">Ś2,D7 ins.:</span>
               
               
               <p id="ViP_3,17.1*32:1">
                  evaṃ navabhir adhyāyais trayīdharmaḥ prapañcitaḥ //
                   <span class="ref">ViP_3,17.1*32:1</span></p>
               
               
               <p id="ViP_3,17.1*32:2">
                  tatparityāganindārtham adhyāyadvayam uttaram //
                   <span class="ref">ViP_3,17.1*32:2</span></p>
               
               
               <p id="ViP_3,17.2">
                  mayāpy etad aśeṣeṇa kathitaṃ bhavato dvija <br />
                  samullaṅghya sadācāraṃ kaścin nāpnoti śobhanam //
                   <span class="ref">ViP_3,17.2</span></p>
               
               maitreya uvāca:
               
               <p id="ViP_3,17.3">
                  ṣaṇḍāpaviddhapramukhā viditā bhagavan mayā <br />
                  udakyādyāś ca ye sarve nagnam icchāmi veditum //
                   <span class="ref">ViP_3,17.3</span></p>
               
               
               <p id="ViP_3,17.4">
                  ko nagnaḥ kiṃsamācāro nagnasaṃjñāṃ naro labhet <br />
                  nagnasvarūpam icchāmi yathāvat gaditaṃ tvayā //
                   <span class="ref">ViP_3,17.4</span></p>
               
               <span class="note">D4,T2.3,G2,ed. Veṅk. ins.:</span>
               
               
               <p id="ViP_3,17.4*33">
                  śrotuṃ dharmabhṛtāṃ śreṣṭha na hy asty aviditaṃ tava //
                   <span class="ref">ViP_3,17.4*33</span></p>
               
               parāśara uvāca:
               
               <p id="ViP_3,17.5">
                  ṛgyajuḥsāmasaṃjñeyaṃ trayī varṇāvṛtir dvija <br />
                  etām ujjhati yo mohāt sa nagnaḥ pātakī smṛtaḥ //
                   <span class="ref">ViP_3,17.5</span></p>
               
               
               <p id="ViP_3,17.6">
                  trayī samastavarṇānāṃ dvija saṃvaraṇaṃ yataḥ <br />
                  nagno bhavaty ujjhitāyām atas tasyām asaṃśayam //
                   <span class="ref">ViP_3,17.6</span></p>
               
               
               <p id="ViP_3,17.7">
                  idaṃ ca śrūyatām anyad bhīṣmāya sumahātmane <br />
                  kathayām āsa dharmajño vasiṣṭho 'smatpitāmahaḥ //
                   <span class="ref">ViP_3,17.7</span></p>
               
               
               <p id="ViP_3,17.8">
                  mayāpi tasya gadataḥ śrutam etan mahātmanaḥ <br />
                  nagnasaṃbandhi maitreya yat pṛṣṭo 'ham iha tvayā //
                   <span class="ref">ViP_3,17.8</span></p>
               
               
               <p id="ViP_3,17.9">
                  devāsuram abhūd yuddhaṃ divyam abdaṃ purā dvija <br />
                  tasmin parājitā devā daityair hrādapurogamaiḥ //
                   <span class="ref">ViP_3,17.9</span></p>
               
               
               <p id="ViP_3,17.10">
                  kṣīrodasyottaraṃ kūlaṃ gatvātapyanta vai tapaḥ <br />
                  viṣṇor ārādhanārthāya jaguś cemaṃ stavaṃ tadā //
                   <span class="ref">ViP_3,17.10</span></p>
               
               devā ūcuḥ:
               
               <p id="ViP_3,17.11">
                  ārādhanāya lokānāṃ viṣṇor īśasya yāṃ giram <br />
                  vakṣyāmo bhagavān ādyas tayā viṣṇuḥ prasīdatu //
                   <span class="ref">ViP_3,17.11</span></p>
               
               
               <p id="ViP_3,17.12">
                  yato bhūtāny aśeṣāṇi prasūtāni mahātmanaḥ <br />
                  yasmiṃś ca layam eṣyanti kas taṃ saṃstotum īśvaraḥ //
                   <span class="ref">ViP_3,17.12</span></p>
               
               
               <p id="ViP_3,17.13">
                  tathāpy arātividhvaṃsadhvastavīryā bhavārthinaḥ <br />
                  tvāṃ stoṣyāmas tavoktīnāṃ yāthārthyaṃ naiva gocare //
                   <span class="ref">ViP_3,17.13</span></p>
               
               
               <p id="ViP_3,17.14">
                  tvam urvī salilaṃ vahnir vāyur ākāśam eva ca <br />
                  samastam antaḥkaraṇaṃ pradhānaṃ tatparaḥ pumān //
                   <span class="ref">ViP_3,17.14</span></p>
               
               
               <p id="ViP_3,17.15">
                  ekaṃ tavaitad bhūtātman mūrtāmūrtamayaṃ vapuḥ <br />
                  ābrahmastambaparyantaṃ sthānakālavibhedavat //
                   <span class="ref">ViP_3,17.15</span></p>
               
               
               <p id="ViP_3,17.16">
                  tatreśa tava yat pūrvaṃ tvannābhikamalodbhavam <br />
                  rūpaṃ sargopakārāya tasmai brahmātmane namaḥ //
                   <span class="ref">ViP_3,17.16</span></p>
               
               
               <p id="ViP_3,17.17">
                  śakrārkarudravasvaśvimarutsomādibhedavat <br />
                  vayam evaṃ svarūpaṃ te tasmai devātmane namaḥ //
                   <span class="ref">ViP_3,17.17</span></p>
               
               
               <p id="ViP_3,17.18">
                  dambhaprāyam asaṃbodhi titikṣādamavarjitam <br />
                  yad rūpaṃ tava govinda tasmai daityātmane namaḥ //
                   <span class="ref">ViP_3,17.18</span></p>
               
               
               <p id="ViP_3,17.19">
                  nātijñānavahā yasmin nāḍyaḥ stimitatejasi <br />
                  śabdādilobhi yat tasmai tubhyaṃ yakṣātmane namaḥ //
                   <span class="ref">ViP_3,17.19</span></p>
               
               
               <p id="ViP_3,17.20">
                  krauryamāyāmayaṃ ghoraṃ yac ca rūpaṃ tavāsitam <br />
                  niśācarātmane tasmai namas te puruṣottama //
                   <span class="ref">ViP_3,17.20</span></p>
               
               
               <p id="ViP_3,17.21">
                  svargasthadharmisaddharmaphalopakaraṇaṃ tava <br />
                  dharmākhyaṃ ca tathā rūpaṃ namas tasmai janārdana //
                   <span class="ref">ViP_3,17.21</span></p>
               
               
               <p id="ViP_3,17.22">
                  harṣaprāyam asaṃsargi gatimad gamanādiṣu <br />
                  siddhātmaṃs tava yad rūpaṃ tasmai siddhātmane namaḥ //
                   <span class="ref">ViP_3,17.22</span></p>
               
               
               <p id="ViP_3,17.23">
                  atitikṣādhanaṃ krūram upabhogasahaṃ hare <br />
                  dvijihvaṃ tava yad rūpaṃ tasmai sarpātmane namaḥ //
                   <span class="ref">ViP_3,17.23</span></p>
               
               
               <p id="ViP_3,17.24">
                  avabodhi ca yac chāntam adoṣam apakalmaṣam <br />
                  ṛṣirūpātmane tasmai viṣṇo rūpāya te namaḥ //
                   <span class="ref">ViP_3,17.24</span></p>
               
               
               <p id="ViP_3,17.25">
                  bhakṣayaty atha kalpānte bhūtāni yad avāritam <br />
                  tvadrūpaṃ puṇḍarīkākṣa tasmai kālātmane namaḥ //
                   <span class="ref">ViP_3,17.25</span></p>
               
               
               <p id="ViP_3,17.26">
                  saṃbhakṣya sarvabhūtāni devādīny aviśeṣataḥ <br />
                  nṛtyaty ante ca yad rūpaṃ tasmai rudrātmane namaḥ //
                   <span class="ref">ViP_3,17.26</span></p>
               
               
               <p id="ViP_3,17.27">
                  pravṛttyā rajaso yac ca karmaṇāṃ kāraṇātmakam <br />
                  janārdana namas tasmai tvadrūpāya narātmane //
                   <span class="ref">ViP_3,17.27</span></p>
               
               
               <p id="ViP_3,17.28">
                  aṣṭāviṃśadvadhopetaṃ yad rūpaṃ tāmasaṃ tava <br />
                  unmārgagāmi sarvātmaṃs tasmai paśvātmane namaḥ //
                   <span class="ref">ViP_3,17.28</span></p>
               
               
               <p id="ViP_3,17.29">
                  yajñāṅgabhūtaṃ yad rūpaṃ jagataḥ siddhisādhanam <br />
                  vṛkṣādibhedair yad bhedi tasmai mukhyātmane namaḥ //
                   <span class="ref">ViP_3,17.29</span></p>
               
               
               <p id="ViP_3,17.30">
                  tiryaṅmanuṣyadevādivyomaśabdādikaṃ ca yat <br />
                  rūpaṃ tavādeḥ sarvasya tasmai sarvātmane namaḥ //
                   <span class="ref">ViP_3,17.30</span></p>
               
               
               <p id="ViP_3,17.31">
                  pradhānabuddhyādimayād aśeṣād yad anyad asmāt paramaṃ parātman <br />
                  rūpaṃ tavādyaṃ na yad anyatulyaṃ tasmai namaḥ kāraṇakāraṇāya //
                   <span class="ref">ViP_3,17.31</span></p>
               
               
               <p id="ViP_3,17.32">
                  śuklādidīrghādighanādihīnam agocare yac ca viśeṣaṇānām <br />
                  śuddhātiśuddhaṃ paramarṣidṛśyaṃ rūpāya tasmai bhagavan natāḥ smaḥ //
                   <span class="ref">ViP_3,17.32</span></p>
               
               
               <p id="ViP_3,17.33">
                  yan naḥ śarīreṣu yad anyadeheṣv aśeṣavastuṣv ajam avyayaṃ yat <br />
                  yasmāc ca nānyad vyatiriktam asti brahmasvarūpāya natāḥ sma tasmai //
                   <span class="ref">ViP_3,17.33</span></p>
               
               
               <p id="ViP_3,17.34">
                  sakalam idam ajasya yasya rūpaṃ paramapadātmavataḥ sanātanasya <br />
                  tam anidhanam aśeṣabījabhūtaṃ prabhum amalaṃ praṇatāḥ sma vāsudevam //
                   <span class="ref">ViP_3,17.34</span></p>
               
               parāśara uvāca:
               
               <p id="ViP_3,17.35">
                  stotrasyāsyāvasāne tu dadṛśuḥ parameśvaram <br />
                  śaṅkhacakragadāpāṇiṃ garuḍasthaṃ surā harim //
                   <span class="ref">ViP_3,17.35</span></p>
               
               
               <p id="ViP_3,17.36">
                  tam ūcuḥ sakalā devāḥ praṇipātapuraḥsaram <br />
                  prasīda deva daityebhyas trāhīti śaraṇārthinaḥ //
                   <span class="ref">ViP_3,17.36</span></p>
               
               
               <p id="ViP_3,17.37">
                  trailokyaṃ yajñabhāgāś ca daityair hrādapurogamaiḥ <br />
                  hṛtaṃ no brahmaṇo 'py ājñām ullaṅghya parameśvara //
                   <span class="ref">ViP_3,17.37</span></p>
               
               
               <p id="ViP_3,17.38">
                  yady apy aśeṣabhūtasya vayaṃ te ca tavāṃśakāḥ <br />
                  tathāpy avidyābhedena bhinnaṃ paśyāmahe jagat //
                   <span class="ref">ViP_3,17.38</span></p>
               
               
               <p id="ViP_3,17.39">
                  svavarṇadharmābhiratā vedamārgānusāriṇaḥ <br />
                  na śakyās te 'rayo hantum asmābhis tapasānvitāḥ //
                   <span class="ref">ViP_3,17.39</span></p>
               
               
               <p id="ViP_3,17.40">
                  tam upāyam aśeṣātmann asmākaṃ dātum arhasi <br />
                  yena tān asurān hantuṃ bhavema bhagavan kṣamāḥ //
                   <span class="ref">ViP_3,17.40</span></p>
               
               parāśara uvāca:
               
               <p id="ViP_3,17.41">
                  ity ukto bhagavāṃs tebhyo māyāmohaṃ śarīrataḥ <br />
                  samutpādya dadau viṣṇuḥ prāha cedaṃ surottamān //
                   <span class="ref">ViP_3,17.41</span></p>
               
               
               <p id="ViP_3,17.42">
                  māyāmoho 'yam akhilān daityāṃs tān mohayiṣyati <br />
                  tato vadhyā bhaviṣyanti vedamārgabahiṣkṛtāḥ //
                   <span class="ref">ViP_3,17.42</span></p>
               
               
               <p id="ViP_3,17.43">
                  sthitau sthitasya me vadhyā yāvantaḥ paripanthinaḥ <br />
                  brahmaṇo hy adhikārasya devā daityādikāḥ surāḥ //
                   <span class="ref">ViP_3,17.43</span></p>
               
               
               <p id="ViP_3,17.44">
                  tad gacchata na bhīḥ kāryā māyāmoho 'yam agrataḥ <br />
                  gacchatv adyopakārāya bhavatāṃ bhavitā surāḥ //
                   <span class="ref">ViP_3,17.44</span></p>
               
               parāśara uvāca:
               
               <p id="ViP_3,17.45">
                  ity uktāḥ praṇipatyainaṃ yayur devā yathāgatam <br />
                  māyāmoho 'pi taiḥ sārdhaṃ yayau yatra mahāsurāḥ //
                   <span class="ref">ViP_3,17.45</span></p>
               
               
               <p>[[iti śrīviṣṇupurāṇe tṛtīyāṃśe saptadaśo 'dhyāyaḥ ]]</p>
               
               </div>
            
            <div id="d1e59917">
               parāśara uvāca:
               
               <p id="ViP_3,18.1">
                  tapasy abhiratān so 'tha māyāmoho mahāsurān <br />
                  maitreya dadṛśe gatvā narmadātīrasaṃśrayān //
                   <span class="ref">ViP_3,18.1</span></p>
               
               
               <p id="ViP_3,18.2">
                  tato digambaro muṇḍo barhipatradharo dvija <br />
                  māyāmoho 'surān ślakṣṇam idaṃ vacanam abravīt //
                   <span class="ref">ViP_3,18.2</span></p>
               
               māyāmoha uvāca:
               
               <p id="ViP_3,18.3">
                  bho daityapatayo brūta yadarthaṃ tapyate tapaḥ <br />
                  aihikaṃ vātha pāratryaṃ tapasaḥ phalam icchatha //
                   <span class="ref">ViP_3,18.3</span></p>
               
               asurā ūcuḥ:
               
               <p id="ViP_3,18.4">
                  pāratryaphalalābhāya tapaścaryā mahāmate <br />
                  asmābhir iyam ārabdhā kiṃ vā te 'tra vivakṣitam //
                   <span class="ref">ViP_3,18.4</span></p>
               
               māyāmoha uvāca:
               
               <p id="ViP_3,18.5">
                  kurudhvaṃ mama vākyāni yadi muktim abhīpsatha <br />
                  arhadhvaṃ dharmam etaṃ ca muktidvāram asaṃvṛtam //
                   <span class="ref">ViP_3,18.5</span></p>
               
               
               <p id="ViP_3,18.6">
                  dharmo vimukter arho 'yaṃ naitasmād aparaḥ paraḥ <br />
                  atraivāvasthitāḥ svargaṃ vimuktiṃ vā gamiṣyatha //
                   <span class="ref">ViP_3,18.6</span></p>
               
               
               <p id="ViP_3,18.7">
                  arhadhvaṃ dharmam etaṃ ca sarve yūyaṃ mahābalāḥ //
                   <span class="ref">ViP_3,18.7</span></p>
               
               parāśara uvāca:
               
               <p id="ViP_3,18.8">
                  evaṃprakārair bahubhir yuktidarśanavardhitaiḥ <br />
                  māyāmohena daityās te vedamārgād apākṛtāḥ //
                   <span class="ref">ViP_3,18.8</span></p>
               
               
               <p id="ViP_3,18.9">
                  dharmāyaitad adharmāya sad etan na sad ity api <br />
                  vimuktaye tv idaṃ naitad vimuktiṃ saṃprayacchati //
                   <span class="ref">ViP_3,18.9</span></p>
               
               
               <p id="ViP_3,18.10">
                  paramārtho 'yam atyarthaṃ paramārtho na cāpy ayam //
                   <span class="ref">ViP_3,18.10</span></p>
               
               
               <p id="ViP_3,18.11">
                  kāryam etad akāryaṃ ca naitad evaṃ sphuṭaṃ tv idam <br />
                  digvāsasām ayaṃ dharmo dharmo 'yaṃ bahuvāsasām //
                   <span class="ref">ViP_3,18.11</span></p>
               
               
               <p id="ViP_3,18.12">
                  ity anekāntavādaṃ ca māyāmohena naikadhā <br />
                  tena darśayatā daityāḥ svadharmāṃs tyājitā dvija //
                   <span class="ref">ViP_3,18.12</span></p>
               
               
               <p id="ViP_3,18.13">
                  arhathemaṃ mahādharmaṃ māyāmohena te yataḥ <br />
                  proktās tam āśritā dharmam arhatās tena te 'bhavan //
                   <span class="ref">ViP_3,18.13</span></p>
               
               
               <p id="ViP_3,18.14">
                  trayīdharmasamutsargaṃ māyāmohena te 'surāḥ <br />
                  kāritās tanmayā hy āsaṃs tathānye tatprabodhitāḥ //
                   <span class="ref">ViP_3,18.14</span></p>
               
               
               <p id="ViP_3,18.15">
                  tair apy anye pare taiś ca tair apy anye pare ca taiḥ <br />
                  alpair ahobhiḥ saṃtyaktā tair daityaiḥ prāyaśas trayī //
                   <span class="ref">ViP_3,18.15</span></p>
               
               
               <p id="ViP_3,18.16">
                  punaś ca raktāmbaradhṛṅ māyāmoho 'jitekṣaṇaḥ <br />
                  anyān āhāsurān gatvā mṛdvalpamadhurākṣaram //
                   <span class="ref">ViP_3,18.16</span></p>
               
               māyāmoha uvāca:
               
               <p id="ViP_3,18.17">
                  svargārthaṃ yadi vo vāñchā nirvāṇārtham athāsurāḥ <br />
                  tad alaṃ paśughātādiduṣṭadharmaṃ nibodhata //
                   <span class="ref">ViP_3,18.17</span></p>
               
               
               <p id="ViP_3,18.18">
                  vijñānamayam evaitad aśeṣam avagacchata <br />
                  budhyadhvaṃ me vacaḥ samyag budhair evam udīritam //
                   <span class="ref">ViP_3,18.18</span></p>
               
               
               <p id="ViP_3,18.19">
                  jagad etad anādhāraṃ bhrāntijñānārthatatparam <br />
                  rāgādiduṣṭam atyarthaṃ bhrāmyate bhavasaṃkaṭe //
                   <span class="ref">ViP_3,18.19</span></p>
               
               parāśara uvāca:
               
               <p id="ViP_3,18.20">
                  evaṃ budhyata budhyadhvaṃ budhyataivam itīrayan <br />
                  māyāmohaḥ sa daityeyān dharmam atyājayan nijam //
                   <span class="ref">ViP_3,18.20</span></p>
               
               
               <p id="ViP_3,18.21">
                  nānāprakāravacanaṃ sa teṣāṃ yuktiyojitam <br />
                  tathā tathāvadad dharmaṃ tatyajus te yathā yathā //
                   <span class="ref">ViP_3,18.21</span></p>
               
               
               <p id="ViP_3,18.22">
                  te 'py anyeṣāṃ tathaivocur anyair anye tathoditāḥ <br />
                  maitreya tatyajur dharmaṃ vedasmṛtyuditaṃ param //
                   <span class="ref">ViP_3,18.22</span></p>
               
               
               <p id="ViP_3,18.23">
                  anyān apy anyapāṣaṇḍaprakārair bahubhir dvija <br />
                  daiteyān mohayām āsa māyāmoho 'timohakṛt //
                   <span class="ref">ViP_3,18.23</span></p>
               
               
               <p id="ViP_3,18.24">
                  svalpenaiva hi kālena māyāmohena te 'surāḥ <br />
                  mohitās tatyajuḥ sarvāṃ trayīmārgāśritāṃ kathām //
                   <span class="ref">ViP_3,18.24</span></p>
               
               
               <p id="ViP_3,18.25">
                  kecid vinindāṃ vedānāṃ devānām apare dvija <br />
                  yajñakarmakalāpasya tathānye ca dvijanmanām //
                   <span class="ref">ViP_3,18.25</span></p>
               
               
               <p id="ViP_3,18.26">
                  naitad yuktisahaṃ vākyaṃ hiṃsā dharmāya neṣyate <br />
                  havīṃṣy analadagdhāni phalāyety arbhakoditam //
                   <span class="ref">ViP_3,18.26</span></p>
               
               
               <p id="ViP_3,18.27">
                  yajñair anekair devatvam avāpyendreṇa bhujyate <br />
                  śamyādi yadi cet kāṣṭhaṃ tadvaraṃ patrabhuk paśuḥ //
                   <span class="ref">ViP_3,18.27</span></p>
               
               <span class="note">After 27c M1 ins.:</span>
               
               
               <p id="ViP_3,18.27*34:1">
                  .... .... bhaved yajñasya sādhanam //
                   <span class="ref">ViP_3,18.27*34:1</span></p>
               
               
               <p id="ViP_3,18.27*34:2">
                  tadāhāras tadā nityaṃ .... .... //
                   <span class="ref">ViP_3,18.27*34:2</span></p>
               
               
               <p id="ViP_3,18.28">
                  nihatasya paśor yajñe svargaprāptir yadīṣyate <br />
                  svapitā yajamānena kiṃ nu tasmān na hanyate //
                   <span class="ref">ViP_3,18.28</span></p>
               
               
               <p id="ViP_3,18.29">
                  tṛptaye jāyate puṃso bhuktam anyena cet tataḥ <br />
                  dadyāc chrāddhaṃ śraddhayānnaṃ na vaheyuḥ pravāsinaḥ //
                   <span class="ref">ViP_3,18.29</span></p>
               
               
               <p id="ViP_3,18.30">
                  janaśraddheyam ity etad avagamya tato 'tra vaḥ <br />
                  upekṣā śreyasī vākyaṃ rocatāṃ yan mayeritam //
                   <span class="ref">ViP_3,18.30</span></p>
               
               
               <p id="ViP_3,18.31">
                  na hy āptavādā nabhaso nipatanti mahāsurāḥ <br />
                  yuktimad vacanaṃ grāhyaṃ mayānyaiś ca bhavadvidhaiḥ //
                   <span class="ref">ViP_3,18.31</span></p>
               
               parāśara uvāca:
               
               <p id="ViP_3,18.32">
                  māyāmohena te daityāḥ prakārair bahubhis tathā <br />
                  vyutthāpitā yathā naiṣāṃ trayīṃ kaścid arocayat //
                   <span class="ref">ViP_3,18.32</span></p>
               
               
               <p id="ViP_3,18.33">
                  ittham unmārgayāteṣu teṣu daityeṣu te 'marāḥ <br />
                  udyogaṃ paramaṃ kṛtvā yuddhāya samupasthitāḥ //
                   <span class="ref">ViP_3,18.33</span></p>
               
               
               <p id="ViP_3,18.34">
                  tato devāsuraṃ yuddhaṃ punar evābhavad dvija <br />
                  hatāś ca te 'surā devaiḥ sanmārgaparipanthinaḥ //
                   <span class="ref">ViP_3,18.34</span></p>
               
               
               <p id="ViP_3,18.35">
                  saddharmakavacas teṣām abhūd yaḥ prathamaṃ dvija <br />
                  tena rakṣābhavat pūrvaṃ neśur naṣṭe ca tatra te //
                   <span class="ref">ViP_3,18.35</span></p>
               
               
               <p id="ViP_3,18.36">
                  tato maitreya tanmārgavartino ye 'bhavañ janāḥ <br />
                  nagnās te tair yatas tyaktaṃ trayīsaṃvaraṇaṃ vṛthā //
                   <span class="ref">ViP_3,18.36</span></p>
               
               <span class="note">ed. Veṅk. ins.:</span>
               
               
               <p id="ViP_3,18.36*35">
                  kṛtāś ca te 'surā devair nānāvedavinindakāḥ //
                   <span class="ref">ViP_3,18.36*35</span></p>
               
               
               <p id="ViP_3,18.37">
                  brahmacārī gṛhasthaś ca vānaprasthas tathāśramāḥ <br />
                  parivrāḍ vā caturtho 'tra pañcamo nopapadyate //
                   <span class="ref">ViP_3,18.37</span></p>
               
               
               <p id="ViP_3,18.38">
                  yas tu saṃtyajya gārhasthyaṃ vānaprastho na jāyate <br />
                  parivrāḍ vāpi maitreya sa nagnaḥ pāpakṛn naraḥ //
                   <span class="ref">ViP_3,18.38</span></p>
               
               
               <p id="ViP_3,18.39">
                  nityānāṃ karmaṇāṃ vipra tasya hānir aharniśam <br />
                  akurvan vihitaṃ karma śaktaḥ patati taddine //
                   <span class="ref">ViP_3,18.39</span></p>
               
               
               <p id="ViP_3,18.40">
                  prāyaścittena mahatā śuddhiṃ prāpnoty anāpadi <br />
                  pakṣaṃ nityakriyāhāneḥ kartā maitreya mānavaḥ //
                   <span class="ref">ViP_3,18.40</span></p>
               
               
               <p id="ViP_3,18.41">
                  saṃvatsaraṃ kriyāhānir yasya puṃso 'bhijāyate <br />
                  tasyāvalokanāt sūryo nirīkṣyaḥ sādhubhiḥ sadā //
                   <span class="ref">ViP_3,18.41</span></p>
               
               
               <p id="ViP_3,18.42">
                  spṛṣṭe snānaṃ sacailasya śuddhihetur mahāmune <br />
                  puṃso bhavati tasyoktā na śuddhiḥ pāpakarmaṇaḥ //
                   <span class="ref">ViP_3,18.42</span></p>
               
               
               <p id="ViP_3,18.43">
                  devarṣipitṛbhūtāni yasya niḥśvasya veśmani <br />
                  prayānty anarcitāny atra na tasmāt pāpakṛn naraḥ //
                   <span class="ref">ViP_3,18.43</span></p>
               
               
               <p id="ViP_3,18.44">
                  devādiniḥśvāsahataṃ śarīraṃ yasya veśma ca <br />
                  na tena saṃkaraṃ kuryād gṛhāsanaparicchadaiḥ //
                   <span class="ref">ViP_3,18.44</span></p>
               
               
               <p id="ViP_3,18.45">
                  saṃbhāṣaṇānupraśnādi sahāsyaṃ caiva kurvataḥ <br />
                  jāyate tulyatā puṃsas tenaiva dvija vatsaram //
                   <span class="ref">ViP_3,18.45</span></p>
               
               
               <p id="ViP_3,18.46">
                  atha bhuṅkte gṛhe tasya karoty āsyāṃ tathāsane <br />
                  śete cāpy ekaśayane sa sadyas tatsamo bhavet //
                   <span class="ref">ViP_3,18.46</span></p>
               
               
               <p id="ViP_3,18.47">
                  devatāpitṛbhūtāni tathānabhyarcya yo 'tithīn <br />
                  bhuṅkte sa pātakaṃ bhuṅkte niṣkṛtis tasya kīdṛśī //
                   <span class="ref">ViP_3,18.47</span></p>
               
               
               <p id="ViP_3,18.48">
                  brāhmaṇādyāś ca ye varṇāḥ svadharmād anyatomukham <br />
                  yānti te nagnasaṃjñāṃ tu hīnakarmasv avasthitāḥ //
                   <span class="ref">ViP_3,18.48</span></p>
               
               
               <p id="ViP_3,18.49">
                  caturṇāṃ yatra varṇānāṃ maitreyātyantasaṃkaraḥ <br />
                  tatrāsyā sādhuvṛttīnām upaghātāya jāyate //
                   <span class="ref">ViP_3,18.49</span></p>
               
               
               <p id="ViP_3,18.50">
                  anabhyarcya ṛṣīn devān pitṛbhūtātithīṃs tathā <br />
                  yo bhuṅkte tasya saṃbhāṣāt patanti narake narāḥ //
                   <span class="ref">ViP_3,18.50</span></p>
               
               
               <p id="ViP_3,18.51">
                  tasmād etān naro nagnāṃs trayīsaṃtyāgadūṣitān <br />
                  sarvadā varjayet prājña ālāpasparśanādiṣu //
                   <span class="ref">ViP_3,18.51</span></p>
               
               
               <p id="ViP_3,18.52">
                  śraddhāvadbhiḥ kṛtaṃ yatnād devān pitṛpitāmahān <br />
                  na prīṇayati tac chrāddhaṃ yady ebhir avalokitam //
                   <span class="ref">ViP_3,18.52</span></p>
               
               
               <p id="ViP_3,18.53">
                  śrūyate ca purā khyāto rājā śatadhanur bhuvi <br />
                  patnī ca śaibyā tasyābhūd atidharmaparāyaṇā //
                   <span class="ref">ViP_3,18.53</span></p>
               
               
               <p id="ViP_3,18.54">
                  pativratā mahābhāgā satyaśaucadayānvitā <br />
                  sarvalakṣaṇasaṃpannā saṃpannā vinayena ca //
                   <span class="ref">ViP_3,18.54</span></p>
               
               
               <p id="ViP_3,18.55">
                  sa tu rājā tayā sārdhaṃ devadevaṃ janārdanam <br />
                  ārādhayām āsa vibhuṃ parameṇa samādhinā //
                   <span class="ref">ViP_3,18.55</span></p>
               
               
               <p id="ViP_3,18.56">
                  homair japais tathā dānair upavāsaiś ca bhaktitaḥ <br />
                  pūjābhiś cānudivasaṃ tanmanā nānyamānasaḥ //
                   <span class="ref">ViP_3,18.56</span></p>
               
               
               <p id="ViP_3,18.57">
                  ekadā tu samaṃ snātau tau tu bhāryāpatī jale <br />
                  bhāgīrathyāḥ samuttīrṇau kārttikyāṃ samupoṣitau <br />
                  pāṣaṇḍinam apaśyetām āyāntaṃ saṃmukhaṃ dvija //
                   <span class="ref">ViP_3,18.57</span></p>
               
               
               <p id="ViP_3,18.58">
                  cāpācāryasya tasyāsau sakhā rājño mahātmanaḥ <br />
                  atas tadgauravāt tena sahālāpam athākarot //
                   <span class="ref">ViP_3,18.58</span></p>
               
               
               <p id="ViP_3,18.59">
                  na tu sā vāgyatā devī tasya patnī yatavratā <br />
                  upoṣitāsmīti raviṃ tasmin dṛṣṭe dadarśa ca //
                   <span class="ref">ViP_3,18.59</span></p>
               
               
               <p id="ViP_3,18.60">
                  samāgamya yathānyāyaṃ dampatī tau yathāvidhi <br />
                  viṣṇoḥ pūjādikaṃ sarvaṃ kṛtavantau dvijottama //
                   <span class="ref">ViP_3,18.60</span></p>
               
               
               <p id="ViP_3,18.61">
                  kālena gacchatā rājā mamārāsau sapatnajit <br />
                  anvāruroha taṃ devī citāsthaṃ bhūpatiṃ patim //
                   <span class="ref">ViP_3,18.61</span></p>
               
               
               <p id="ViP_3,18.62">
                  sa tu tenāpacāreṇa śvā jajñe vasudhādhipaḥ <br />
                  upoṣitena pāṣaṇḍasaṃbhāṣo yaḥ kṛto 'bhavat //
                   <span class="ref">ViP_3,18.62</span></p>
               
               
               <p id="ViP_3,18.63">
                  sāpi jātismarā jajñe kāśirājasutā śubhā <br />
                  sarvavijñānasaṃpannā sarvalakṣaṇabhūṣitā //
                   <span class="ref">ViP_3,18.63</span></p>
               
               
               <p id="ViP_3,18.64">
                  tāṃ pitā dātukāmo 'bhūd varāya vinivāritaḥ <br />
                  tayaiva tanvyā virato vivāhārambhato nṛpaḥ //
                   <span class="ref">ViP_3,18.64</span></p>
               
               
               <p id="ViP_3,18.65">
                  tataḥ sā divyayā dṛṣṭyā dṛṣṭvā śvānaṃ nijaṃ patim <br />
                  vaidiśākhyaṃ puraṃ gatvā tadavasthaṃ dadarśa tam //
                   <span class="ref">ViP_3,18.65</span></p>
               
               
               <p id="ViP_3,18.66">
                  taṃ dṛṣṭvaiva mahābhāgā śvānabhūtaṃ patiṃ tathā <br />
                  dadau tasmai varāhāraṃ satkārapravaṇaṃ śubham //
                   <span class="ref">ViP_3,18.66</span></p>
               
               
               <p id="ViP_3,18.67">
                  bhuñjan dattaṃ tayā so 'nnam atimiṣṭam abhīpsitam <br />
                  śvajātilalitaṃ kurvan bahu cāṭu cakāra vai //
                   <span class="ref">ViP_3,18.67</span></p>
               
               
               <p id="ViP_3,18.68">
                  atīva vrīḍitā bālā kurvatā cāṭu tena sā <br />
                  praṇāmapūrvam āhedaṃ dayitaṃ taṃ kuyonijam //
                   <span class="ref">ViP_3,18.68</span></p>
               
               patny uvāca:
               
               <p id="ViP_3,18.69">
                  smaryatāṃ tan mahārāja dākṣiṇyalalitaṃ tvayā <br />
                  yena śvayonim āpanno mama cāṭukaro bhavān //
                   <span class="ref">ViP_3,18.69</span></p>
               
               
               <p id="ViP_3,18.70">
                  pāṣaṇḍinaṃ samābhāṣya tīrthasnānād anantaram <br />
                  prāpto 'si kutsitāṃ yoniṃ kiṃ na smarasi tat prabho //
                   <span class="ref">ViP_3,18.70</span></p>
               
               parāśara uvāca:
               
               <p id="ViP_3,18.71">
                  tayaivaṃ smārite tatra pūrvajātikṛte tadā <br />
                  dadhyau ciram athāvāpa nirvedam atidurlabham //
                   <span class="ref">ViP_3,18.71</span></p>
               
               
               <p id="ViP_3,18.72">
                  nirviṇṇacittaḥ sa tato nirgamya nagarād bahiḥ <br />
                  maruprapatanaṃ kṛtvā śārgālīṃ yonim āgataḥ //
                   <span class="ref">ViP_3,18.72</span></p>
               
               
               <p id="ViP_3,18.73">
                  sāpi dvitīye saṃprāpte varṣe divyena cakṣuṣā <br />
                  jñātvā sṛgālaṃ taṃ draṣṭuṃ yayau kolāhalaṃ girim //
                   <span class="ref">ViP_3,18.73</span></p>
               
               
               <p id="ViP_3,18.74">
                  tatrāpi dṛṣṭvā taṃ prāha śārgālīṃ yonim āgatam <br />
                  bhartāram api cārvaṅgī tanayā pṛthivīkṣitaḥ //
                   <span class="ref">ViP_3,18.74</span></p>
               
               patny uvāca:
               
               <p id="ViP_3,18.75">
                  api smarasi rājendra śvayonisthasya yan mayā <br />
                  proktaṃ te pūrvacaritaṃ pāṣaṇḍālāpasaṃśrayam //
                   <span class="ref">ViP_3,18.75</span></p>
               
               parāśara uvāca:
               
               <p id="ViP_3,18.76">
                  punas tayoktaṃ taj jñātvā satyaṃ satyavatāṃ varaḥ <br />
                  kānane sa nirāhāras tatyāja svaṃ kalevaram //
                   <span class="ref">ViP_3,18.76</span></p>
               
               
               <p id="ViP_3,18.77">
                  bhūyas tato vṛkaṃ jātaṃ gatvā taṃ nirjane vane <br />
                  smārayām āsa bhartāraṃ pūrvavṛttam aninditā //
                   <span class="ref">ViP_3,18.77</span></p>
               
               
               <p id="ViP_3,18.78">
                  na tvaṃ vṛko mahābhāga rājā śatadhanur bhavān <br />
                  śvā bhūtvā tvaṃ śṛgālo 'bhūr vṛkatvaṃ sāmprataṃ gataḥ //
                   <span class="ref">ViP_3,18.78</span></p>
               
               parāśara uvāca:
               
               <p id="ViP_3,18.79">
                  smāritena yathā vyaktas tenātmā gṛdhratāṃ gataḥ <br />
                  apāpā sā punaś cainaṃ bodhayām āsa bhāminī //
                   <span class="ref">ViP_3,18.79</span></p>
               
               
               <p id="ViP_3,18.80">
                  narendra smaryatām ātmā hy alaṃ te gṛdhraceṣṭayā <br />
                  pāṣaṇḍālāpajāto 'yaṃ doṣo yad gṛdhratāṃ gataḥ //
                   <span class="ref">ViP_3,18.80</span></p>
               
               
               <p id="ViP_3,18.81">
                  tataḥ kākatvam āpannaṃ samanantarajanmani <br />
                  uvāca tanvī bhartāram upalabhyātmayogataḥ //
                   <span class="ref">ViP_3,18.81</span></p>
               
               
               <p id="ViP_3,18.82">
                  aśeṣā bhūbhṛtaḥ pūrvaṃ vaśyā yasmai baliṃ daduḥ <br />
                  sa tvaṃ kākatvam āpanno jāto 'dya balibhuk prabho //
                   <span class="ref">ViP_3,18.82</span></p>
               
               
               <p id="ViP_3,18.83">
                  evam eva ca kākatve smāritaḥ sa purātanam <br />
                  tatyāja bhūpatiḥ prāṇān mayūratvam avāpa ca //
                   <span class="ref">ViP_3,18.83</span></p>
               
               
               <p id="ViP_3,18.84">
                  mayūratve tataḥ sā vai cakārānugataṃ śubhā <br />
                  dattaiḥ pratikṣaṇaṃ bhojyair bālā tajjātibhojanaiḥ //
                   <span class="ref">ViP_3,18.84</span></p>
               
               
               <p id="ViP_3,18.85">
                  tatas tu janako rājā vājimedhaṃ mahākratum <br />
                  cakāra tasyāvabhṛthe snāpayām āsa taṃ tadā //
                   <span class="ref">ViP_3,18.85</span></p>
               
               
               <p id="ViP_3,18.86">
                  sasnau svayaṃ ca tanvaṅgī smārayām āsa cāpi tam <br />
                  yathāsau śvaśṛgālādyā yonīr jagrāha pārthivaḥ //
                   <span class="ref">ViP_3,18.86</span></p>
               
               
               <p id="ViP_3,18.87">
                  smṛtajanmakramaḥ so 'tha tatyāja svaṃ kalevaram <br />
                  jajñe ca janakasyaiva putro 'sau sumahātmanaḥ //
                   <span class="ref">ViP_3,18.87</span></p>
               
               
               <p id="ViP_3,18.88">
                  tataḥ sā pitaraṃ tanvī vivāhārtham acodayat <br />
                  sa cāpi kārayām āsa pitā tasyāḥ svayaṃvaram //
                   <span class="ref">ViP_3,18.88</span></p>
               
               
               <p id="ViP_3,18.89">
                  svayaṃvare kṛte sā taṃ saṃprāptaṃ patim ātmanaḥ <br />
                  varayām āsa bhūyo 'pi bhartṛbhāvena bhāminī //
                   <span class="ref">ViP_3,18.89</span></p>
               
               
               <p id="ViP_3,18.90">
                  bubhuje ca tayā sārdhaṃ saṃbhogān nṛpanandanaḥ <br />
                  pitary uparate rājyaṃ videheṣu cakāra saḥ //
                   <span class="ref">ViP_3,18.90</span></p>
               
               
               <p id="ViP_3,18.91">
                  iyāja yajñān subahūn dadau dānāni cārthinām <br />
                  putrān utpādayām āsa yuyudhe ca sahāribhiḥ //
                   <span class="ref">ViP_3,18.91</span></p>
               
               
               <p id="ViP_3,18.92">
                  rājyaṃ kṛtvā yathānyāyaṃ pālayitvā vasuṃdharām <br />
                  tatyāja sa priyān prāṇān saṃgrāme dharmato nṛpaḥ //
                   <span class="ref">ViP_3,18.92</span></p>
               
               
               <p id="ViP_3,18.93">
                  tataś citāsthaṃ taṃ bhūyo bhartāraṃ sā śubhekṣaṇā <br />
                  anvāruroha vidhivad yathāpūrvaṃ mudāvatī //
                   <span class="ref">ViP_3,18.93</span></p>
               
               
               <p id="ViP_3,18.94">
                  tato 'vāpa tayā sārdhaṃ rājaputryā sa pārthivaḥ <br />
                  aindrān atītya vai lokāṃl lokān kāmaduho 'kṣayān //
                   <span class="ref">ViP_3,18.94</span></p>
               
               
               <p id="ViP_3,18.95">
                  svargākṣayatvam atulaṃ dāmpatyam atidurlabham <br />
                  prāptaṃ puṇyaphalaṃ prāpya saṃśuddhiṃ tāṃ dvijottama //
                   <span class="ref">ViP_3,18.95</span></p>
               
               
               <p id="ViP_3,18.96">
                  eṣa pāṣaṇḍasaṃbhāṣadoṣaḥ prokto mayā dvija <br />
                  tathāśvamedhāvabhṛthasnānamāhātmyam eva ca //
                   <span class="ref">ViP_3,18.96</span></p>
               
               
               <p id="ViP_3,18.97">
                  tasmāt pāṣaṇḍibhiḥ pāpair ālāpasparśanaṃ tyajet <br />
                  viśeṣataḥ kriyākāle yajñādau cāpi dīkṣitaḥ //
                   <span class="ref">ViP_3,18.97</span></p>
               
               
               <p id="ViP_3,18.98">
                  kriyāhānir gṛhe yasya māsam ekaṃ prajāyate <br />
                  tasyāvalokanāt sūryaṃ paśyeta matimān naraḥ //
                   <span class="ref">ViP_3,18.98</span></p>
               
               
               <p id="ViP_3,18.99">
                  kiṃ punar yais tu saṃtyaktā trayī sarvātmanā dvija <br />
                  parānnabhojibhiḥ pāpair vedavādavirodhibhiḥ //
                   <span class="ref">ViP_3,18.99</span></p>
               
               <span class="note">After 99, ed. Veṅk. ins.:</span>
               
               
               <p id="ViP_3,18.99*36:1">
                  sahālāpas tu saṃsargaḥ sahāsyā cātipāpinī //
                   <span class="ref">ViP_3,18.99*36:1</span></p>
               
               
               <p id="ViP_3,18.99*36:2">
                  pāṣaṇḍibhir durācārais tasmāt tān parivarjayet //
                   <span class="ref">ViP_3,18.99*36:2</span></p>
               
               
               <p id="ViP_3,18.100">
                  pāṣaṇḍino vikarmasthān baiḍālavratikāñ chaṭhān <br />
                  haitukān bakavṛttīṃś ca vāṅmātreṇāpi nārcayet //
                   <span class="ref">ViP_3,18.100</span></p>
               
               <span class="note">Ś2,B2,D7 ins.:</span>
               
               
               <p id="ViP_3,18.100*37:1">
                  bhraṣṭaḥ svadharmāt pāṣaṇḍo vikarmastho niṣiddhakṛt //
                   <span class="ref">ViP_3,18.100*37:1</span></p>
               
               
               <p id="ViP_3,18.100*37:2">
                  yasya dharmasya yo nityaṃ suradhvaja ivocchritaḥ //
                   <span class="ref">ViP_3,18.100*37:2</span></p>
               
               
               <p id="ViP_3,18.100*37:3">
                  pracchannāni ca pāpāni baiḍālaṃ nāma tadvratam //
                   <span class="ref">ViP_3,18.100*37:3</span></p>
               
               
               <p id="ViP_3,18.100*37:4">
                  priyaṃ vakti puro 'nyatra vipriyaṃ kurute bhṛśam //
                   <span class="ref">ViP_3,18.100*37:4</span></p>
               
               
               <p id="ViP_3,18.100*37:5">
                  tyaktāparādhaceṣṭaś ca śaṭho 'yaṃ kathito budhaiḥ //
                   <span class="ref">ViP_3,18.100*37:5</span></p>
               
               
               <p id="ViP_3,18.100*37:6">
                  saṃdehakṛd dhetubhir yaḥ satkarmasu sa haitukaḥ //
                   <span class="ref">ViP_3,18.100*37:6</span></p>
               
               
               <p id="ViP_3,18.100*37:7">
                  arvāgdṛṣṭir nikṛtikāḥ svārthasādhanatatparāḥ //
                   <span class="ref">ViP_3,18.100*37:7</span></p>
               
               <span class="note">B2 cont.:</span>
               
               
               <p id="ViP_3,18.100*38">
                  śaṭho mithyāvinītaś ca bakavṛttir udāhṛtaḥ //
                   <span class="ref">ViP_3,18.100*38</span></p>
               
               
               <p id="ViP_3,18.101">
                  dūrād apāstaḥ saṃparkas sahāsyāpi ca pāpibhiḥ <br />
                  pāṣaṇḍibhir durācārais tasmāt tān parivarjayet //
                   <span class="ref">ViP_3,18.101</span></p>
               
               
               <p id="ViP_3,18.102">
                  ete nagnās tavākhyātā dṛṣṭyā śrāddhopaghātakāḥ <br />
                  yeṣāṃ saṃbhāṣaṇāt puṃsāṃ dinapuṇyaṃ praṇaśyati //
                   <span class="ref">ViP_3,18.102</span></p>
               
               
               <p id="ViP_3,18.103">
                  ete pāṣaṇḍinaḥ pāpā na hy etān ālaped budhaḥ <br />
                  puṇyaṃ naśyati saṃbhāṣād eteṣāṃ taddinodbhavam //
                   <span class="ref">ViP_3,18.103</span></p>
               
               
               <p id="ViP_3,18.104">
                  puṃsāṃ jaṭādharaṇamauṇḍyavatāṃ vṛthaiva moghāśinām akhilaśaucanirākṛtānām <br />
                  toyapradānapitṛpiṇḍabahiṣkṛtānāṃ saṃbhāṣaṇād api narā narakaṃ prayānti //
                   <span class="ref">ViP_3,18.104</span></p>
               
               
               <p>[[iti śrīviṣṇupurāṇe tṛtīyāṃśe 'ṣṭādaśo 'dhyāyaḥ ]]</p>
               
               </div>
            </div>
         
         <div id="d1e62086">
            
            <div id="d1e62088">
               maitreya uvāca:
               
               <p id="ViP_4,1.1">
                  bhagavan yan naraiḥ kāryaṃ sādhukarmaṇy avasthitaiḥ <br />
                  tan mahyaṃ guruṇākhyātaṃ nityanaimittikātmakam //
                   <span class="ref">ViP_4,1.1</span></p>
               
               
               <p id="ViP_4,1.2">
                  varṇadharmās tathākhyātā dharmā ye cāśrameṣu vai <br />
                  śrotum icchāmy ahaṃ vaṃśāṃs tāṃs tvaṃ prabrūhi me guro //
                   <span class="ref">ViP_4,1.2</span></p>
               
               parāśara uvāca:
               
               
               <p id="ViP_4,1.3|">maitreya śrūyatām ayam anekayajvivīraśūrabhūpālālaṃkṛto brahmādir mānavo vaṃśaḥ || <span class="ref">(ViP_4,1.3|)</span></p>
               
               
               <p>tathā coktam |</p>
               
               <p id="ViP_4,1.4">
                  brahmādyaṃ yo manor vaṃśam ahany ahani saṃsmaret <br />
                  tasya vaṃśasamucchedo na kadācid bhaviṣyati //
                   <span class="ref">ViP_4,1.4</span></p>
               
               
               <p id="ViP_4,1.5|">tad asya vaṃśasyānupūrvīm aśeṣapāpaprakṣālanāya maitreya tāṃ śṛṇu || <span class="ref">(ViP_4,1.5|)</span></p>
               
               
               <p id="ViP_4,1.6|">tad yathā sakalajagatām anādir ādibhūta-ṛgyajuḥsāmādimayo bhagavadviṣṇumayasya brahmaṇo
                  mūrtaṃ rūpaṃ hiraṇyagarbho brahmāṇḍato bhagavān brahmā prāg babhūva || <span class="ref">(ViP_4,1.6|)</span></p>
               
               
               <p id="ViP_4,1.7|">brahmaṇaś ca dakṣiṇāṅguṣṭhajanmā dakṣaḥ prajāpatir dakṣasyāditir aditer vivasvān vivasvato
                  manuḥ || <span class="ref">(ViP_4,1.7|)</span></p>
               
               
               <p id="ViP_4,1.8|">manor ikṣvākunṛgadhṛṣṭaśaryātinariṣyantaprāṃśunābhāganediṣṭakarūṣapṛṣadhrākhyā daśa
                  putrā babhūvuḥ || <span class="ref">(ViP_4,1.8|)</span></p>
               
               
               <p id="ViP_4,1.9|">iṣṭiṃ ca mitrāvaruṇayor manuḥ putrakāmaś cakāra || <span class="ref">(ViP_4,1.9|)</span></p>
               
               
               <p id="ViP_4,1.10|">tatrāpahute hotur apacārād ilā nāma kanyā babhūva || <span class="ref">(ViP_4,1.10|)</span></p>
               
               
               <p id="ViP_4,1.11|">saiva ca mitrāvaruṇayoḥ prasādāt sudyumno nāma manoḥ putro maitreyāsīt || <span class="ref">(ViP_4,1.11|)</span></p>
               
               
               <p id="ViP_4,1.12|">punaś ceśvarakopāt strī satī somasūnor budhasyāśramasamīpe babhrāma || <span class="ref">(ViP_4,1.12|)</span></p>
               
               
               <p id="ViP_4,1.13|">sānurāgaś ca tasyāṃ budhaḥ purūravasam ātmajam utpādayām āsa || <span class="ref">(ViP_4,1.13|)</span></p>
               
               
               <p id="ViP_4,1.14|">jāte ca tasminn amitatejobhiḥ paramarṣibhir ṛṅmayo yajurmayaḥ sāmamayo 'tharvamayaḥ
                  sarvamayo manomayo jñānamayo na kiṃcinmayo bhagavān yajñapuruṣasvarūpī sudyumnasya
                  puṃstvam abhilaṣadbhir yathāvad iṣṭas tatprasādāc cāsāv ilā punar api sudyumno 'bhavat
                  || <span class="ref">(ViP_4,1.14|)</span></p>
               
               
               <p id="ViP_4,1.15|">tasyāpy utkalagayavinatasaṃjñās trayaḥ putrā babhūvuḥ || <span class="ref">(ViP_4,1.15|)</span></p>
               
               
               <p id="ViP_4,1.16|">sudyumnas tu strīpūrvakatvād rājyabhāgaṃ na lebhe || <span class="ref">(ViP_4,1.16|)</span></p>
               
               
               <p id="ViP_4,1.17|">tatpitrā tu vasiṣṭhavacanāt pratiṣṭhānaṃ nāma nagaraṃ sudyumnāya dattaṃ tac cāsau
                  purūravase prādāt || <span class="ref">(ViP_4,1.17|)</span></p>
               
               
               <p id="ViP_4,1.18|">pṛṣadhras tu manoḥ putro gurugovadhāc chūdratvam agamat || <span class="ref">(ViP_4,1.18|)</span></p>
               
               
               <p id="ViP_4,1.19|">karūṣāt kārūṣāḥ kṣatriyā mahābalaparākramā babhūvuḥ || <span class="ref">(ViP_4,1.19|)</span></p>
               
               
               <p id="ViP_4,1.20">nābhāgo nediṣṭaputras tu vaiśyatām agamat |
                  tasmād bhalandanaḥ putro 'bhavat || <span class="ref">(ViP_4,1.20)</span></p>
               
               
               <p id="ViP_4,1.21|">bhalandanād vatsaprir udārakīrtiḥ || <span class="ref">(ViP_4,1.21|)</span></p>
               
               
               <p id="ViP_4,1.22|">vatsapreḥ prāṃśur abhavat || <span class="ref">(ViP_4,1.22|)</span></p>
               
               
               <p id="ViP_4,1.23|">prajāniś ca prāṃśor eko 'bhavat || <span class="ref">(ViP_4,1.23|)</span></p>
               
               
               <p id="ViP_4,1.24|">tataś ca khanitras tasmāc cakṣupaḥ cakṣupāc cātibalaparākramo viṃśo 'bhavat || <span class="ref">(ViP_4,1.24|)</span></p>
               
               
               <p id="ViP_4,1.25|">tato viviṃśas tasmāc ca khaninetras tataś cātivibhūtiḥ || <span class="ref">(ViP_4,1.25|)</span></p>
               
               
               <p id="ViP_4,1.26|">ativibhūter bhūribalaparākramaḥ karaṃdhamaḥ putro 'bhavat tasmād apy avikṣir avikṣer
                  apy atibalaḥ putro marutto 'bhavad yasyemāv adyāpi ślokau gīyete || <span class="ref">(ViP_4,1.26|)</span></p>
               
               
               <p id="ViP_4,1.27">
                  maruttasya yathā yajñas tathā kasyābhavad bhuvi <br />
                  sarvaṃ hiraṇmayaṃ yasya yajñavastv atiśobhanam //
                   <span class="ref">ViP_4,1.27</span></p>
               
               
               <p id="ViP_4,1.28">
                  amādyad indraḥ somena dakṣiṇābhir dvijātayaḥ <br />
                  marutaḥ pariveṣṭāraḥ sadasyāś ca divaukasaḥ //
                   <span class="ref">ViP_4,1.28</span></p>
               
               
               <p id="ViP_4,1.29|">maruttaś cakravartī nariṣyantanāmānaṃ putram avāpa || <span class="ref">(ViP_4,1.29|)</span></p>
               
               
               <p id="ViP_4,1.30|">tasmāc ca damo damasya putro rājyavardhano jajñe || <span class="ref">(ViP_4,1.30|)</span></p>
               
               
               <p id="ViP_4,1.31|">rājyavardhanāt sudhṛtir abhūt tataś ca naras tasmāc ca kevalaḥ kevalād bandhumān bandhumato
                  vegavān vegavato budhaś tataś ca tṛṇabinduḥ || <span class="ref">(ViP_4,1.31|)</span></p>
               
               
               <p id="ViP_4,1.32|">tasyāpy ekā kanyā ilavilā nāma || <span class="ref">(ViP_4,1.32|)</span></p>
               
               
               <p id="ViP_4,1.33|">taṃ cālambuṣā nāma varāpsarās tṛṇabinduṃ bheje || <span class="ref">(ViP_4,1.33|)</span></p>
               
               
               <p id="ViP_4,1.34|">tasyām asya viśālo jajñe yaḥ purīṃ vaiśālīṃ nāma nirmame || <span class="ref">(ViP_4,1.34|)</span></p>
               
               
               <p id="ViP_4,1.35|">hemacandro viśālasya putro 'bhavat || <span class="ref">(ViP_4,1.35|)</span></p>
               
               
               <p id="ViP_4,1.36|">tasmāc ca sucandras tattanayo dhūmrāśvas tasyāpi sṛñjayo 'bhūt || <span class="ref">(ViP_4,1.36|)</span></p>
               
               
               <p id="ViP_4,1.37">sṛñjayāt sahadevaḥ | tataḥ kṛśāśvo nāma putro 'bhavat || <span class="ref">(ViP_4,1.37)</span></p>
               
               
               <p id="ViP_4,1.38|">somadattaḥ kṛśāśvāj jajñe yo daśāśvamedhān ājahāra || <span class="ref">(ViP_4,1.38|)</span></p>
               
               
               <p id="ViP_4,1.39">tatputraś ca janamejayaḥ |
                  janamejayāt sumatiḥ |
                  ete vaiśālikā bhūbhṛtaḥ || <span class="ref">(ViP_4,1.39)</span></p>
               
               
               <p>śloko 'py atra gīyate |</p>
               
               <p id="ViP_4,1.40">
                  tṛṇabindoḥ prasādena sarve vaiśālikā nṛpāḥ <br />
                  dīrghāyuṣo mahātmāno vīryavanto 'tidhārmikāḥ //
                   <span class="ref">ViP_4,1.40</span></p>
               
               
               <p id="ViP_4,1.41|">śaryāteḥ kanyā sukanyā nāmābhavad yām upayeme cyavanaḥ || <span class="ref">(ViP_4,1.41|)</span></p>
               
               
               <p id="ViP_4,1.42|">ānartaś ca nāma dhārmikaḥ śaryātiputro 'bhūt || <span class="ref">(ViP_4,1.42|)</span></p>
               
               
               <p id="ViP_4,1.43|">ānartasyāpi revato nāma putro jajñe yo 'sāv ānartaviṣayaṃ bubhuje purīṃ ca kuśasthalīm
                  adhyuvāsa || <span class="ref">(ViP_4,1.43|)</span></p>
               
               
               <p id="ViP_4,1.44|">revatasyāpi raivataḥ putraḥ kakudmī nāma dharmātmā bhrātṛśatasya jyeṣṭho 'bhavat || <span class="ref">(ViP_4,1.44|)</span></p>
               
               
               <p id="ViP_4,1.45">
                  tasya ca revatī nāma kanyā |<br />
                  tām ādāya kasyeyam arhatīti bhagavantam abjayoniṃ praṣṭuṃ brahmalokaṃ jagāma ||
                   <span class="ref">ViP_4,1.45</span></p>
               
               
               <p id="ViP_4,1.46|">tāvac ca brahmaṇo 'ntike hāhāhūhūsaṃjñābhyāṃ gandharvābhyām atitānaṃ nāma divyaṃ gāndharvam
                  agīyata || <span class="ref">(ViP_4,1.46|)</span></p>
               
               
               <p id="ViP_4,1.47|">tāvac ca trimārgaparivartair anekayugaparivṛttitiṣṭhann api raivataḥ śṛṇvan muhūrtam
                  iva mene || <span class="ref">(ViP_4,1.47|)</span></p>
               
               
               <p id="ViP_4,1.48|">gītāvasāne ca bhagavantam abjayoniṃ praṇamya raivataḥ kanyāyogyaṃ varam apṛcchat || <span class="ref">(ViP_4,1.48|)</span></p>
               
               
               <p id="ViP_4,1.49|">taṃ cāha bhagavān kathaya yo 'bhimatas te vara iti || <span class="ref">(ViP_4,1.49|)</span></p>
               
               
               <p id="ViP_4,1.50">
                  punaś ca praṇamya bhagavate tasmai yathābhimatān ātmanaḥ sa varān kathayām āsa |<br />
                  ka eṣāṃ bhagavato 'bhimato yasmai kanyām imāṃ prayacchāmīti ||
                   <span class="ref">ViP_4,1.50</span></p>
               
               
               <p id="ViP_4,1.51|">tataḥ kiṃcidavanataśirāḥ sasmitaṃ bhagavān abjayonir āha || <span class="ref">(ViP_4,1.51|)</span></p>
               
               
               <p id="ViP_4,1.52|">ya ete bhavato 'bhimatā naiteṣāṃ sāmpratam apatyāpatyasaṃtatir apy avanītale 'sti
                  || <span class="ref">(ViP_4,1.52|)</span></p>
               
               
               <p id="ViP_4,1.53|">bahūni hi tavātraiva gāndharvaṃ śṛṇvataś caturyugāny atītāni || <span class="ref">(ViP_4,1.53|)</span></p>
               
               
               <p id="ViP_4,1.54|">sāmprataṃ hi bhūtale 'ṣṭāviṃśatitamasya manoś caturyugam atītaprāyam āsanno hi tatra
                  kaliḥ || <span class="ref">(ViP_4,1.54|)</span></p>
               
               
               <p id="ViP_4,1.55|">anyasmai kanyāratnam idaṃ bhavataikākinā deyam || <span class="ref">(ViP_4,1.55|)</span></p>
               
               
               <p id="ViP_4,1.56|">bhavato 'pi mitramantribhṛtyakalatrabandhubalakośādayaḥ samastāḥ kālenaitenātyantam
                  atītāḥ || <span class="ref">(ViP_4,1.56|)</span></p>
               
               
               <p id="ViP_4,1.57|">tataḥ punar utpannasādhvasaḥ sa rājā bhagavantaṃ praṇamya papraccha || <span class="ref">(ViP_4,1.57|)</span></p>
               
               
               <p id="ViP_4,1.58|">bhagavann evam avasthite mayeyaṃ kasmai deyeti || <span class="ref">(ViP_4,1.58|)</span></p>
               
               
               <p id="ViP_4,1.59|">tataḥ sa bhagavān kiṃcidavanamrakandharaṃ kṛtāñjalibhūtaṃ sarvalokagurur abjayonir
                  āha || <span class="ref">(ViP_4,1.59|)</span></p>
               
               brahmovāca:
               
               <p id="ViP_4,1.60">
                  na hy ādimadhyāntam ajasya yasya vidmo vayaṃ sarvamayasya dhātuḥ <br />
                  na ca svarūpaṃ na paraṃ svabhāvaṃ na caiva sāraṃ parameśvarasya //
                   <span class="ref">ViP_4,1.60</span></p>
               
               
               <p id="ViP_4,1.61">
                  kalāmuhūrtādimayaś ca kālo na yadvibhūteḥ pariṇāmahetuḥ <br />
                  ajanmanāśasya samastamūrter anāmarūpasya sanātanasya //
                   <span class="ref">ViP_4,1.61</span></p>
               
               
               <p id="ViP_4,1.62">
                  yasya prasādād aham acyutasya bhūtaḥ prajāsṛṣṭikaro 'ntakārī <br />
                  krodhāc ca rudraḥ sthitihetubhūto yasmāc ca madhye puruṣaḥ parasmāt //
                   <span class="ref">ViP_4,1.62</span></p>
               
               
               <p id="ViP_4,1.63">
                  madrūpam āsthāya sṛjaty ajo yaḥ sthitau ca yo 'sau puruṣasvarūpī <br />
                  rudrasvarūpeṇa ca yo 'tti viśvaṃ dhatte tathānantavapuḥ samastam //
                   <span class="ref">ViP_4,1.63</span></p>
               
               
               <p id="ViP_4,1.64">
                  śakrādirūpī paripāti viśvam arkendurūpaś ca tamo hinasti <br />
                  pākāya yo 'gnitvam upetya lokān bibharti pṛthvīvapur avyayātmā //
                   <span class="ref">ViP_4,1.64</span></p>
               
               
               <p id="ViP_4,1.65">
                  ceṣṭāṃ karoti śvasanasvarūpī lokasya tṛptiṃ ca jalānnarūpī <br />
                  dadāti viśvasthitisaṃsthitas tu sarvāvakāśaṃ ca nabhaḥsvarūpī //
                   <span class="ref">ViP_4,1.65</span></p>
               
               
               <p id="ViP_4,1.66">
                  yaḥ sṛjyate sargakṛd ātmanaiva yaḥ pālyate pālayitā ca devaḥ <br />
                  viśvātmanā saṃhriyate 'ntakārī pṛthak trayasyāsya ca yo 'vyayātmā //
                   <span class="ref">ViP_4,1.66</span></p>
               
               
               <p id="ViP_4,1.67">
                  yasmiñ jagad yo jagad etad ādyo yaś cāśrito 'smiñ jagati svayaṃbhūḥ <br />
                  sa sarvabhūtaprabhavo dharitryāṃ svāṃśena viṣṇur nṛpate 'vatīrṇaḥ //
                   <span class="ref">ViP_4,1.67</span></p>
               
               
               <p id="ViP_4,1.68">
                  kuśasthalī yā tava bhūpa ramyā purī purābhūd amarāvatīva <br />
                  sā dvārakā saṃprati tatra cāste sa keśavāṃśo baladevanāmā //
                   <span class="ref">ViP_4,1.68</span></p>
               
               
               <p id="ViP_4,1.69">
                  tasmai tvam enāṃ tanayāṃ narendra prayaccha māyāmanujāya jāyām <br />
                  ślāghyo varo 'sau tanayā taveyaṃ strīratnabhūtā sadṛśo hi yogaḥ //
                   <span class="ref">ViP_4,1.69</span></p>
               
               parāśara uvāca:
               
               <p id="ViP_4,1.70">
                  itīrito 'sau kamalodbhavena bhuvaṃ samāsādya patiḥ prajānām <br />
                  dadarśa hrasvān puruṣān aśeṣān alpaujasaḥ svalpavivekavīryān //
                   <span class="ref">ViP_4,1.70</span></p>
               
               
               <p id="ViP_4,1.71">
                  kuśasthalīṃ tāṃ ca purīm upetya dṛṣṭvānyarūpāṃ pradadau svakanyām <br />
                  sīradhvajāya sphaṭikācalābha vakṣaḥsthalāyātuladhīr narendraḥ //
                   <span class="ref">ViP_4,1.71</span></p>
               
               
               <p id="ViP_4,1.72">
                  uccapramāṇām iti tām avekṣya svalāṅgalāgreṇa sa tālaketuḥ <br />
                  vināmayām āsa tataś ca sāpi babhūva sadyo vanitā yathānyā //
                   <span class="ref">ViP_4,1.72</span></p>
               
               
               <p id="ViP_4,1.73">
                  tāṃ revatīṃ raivatabhūpakanyāṃ sīrāyudho 'sau vidhinopayeme <br />
                  dattvā ca kanyāṃ sa nṛpo jagāma himālayaṃ vai tapase dhṛtātmā //
                   <span class="ref">ViP_4,1.73</span></p>
               
               
               <p>[[iti śrīviṣṇupurāṇe caturthe 'ṃśe prathamo 'dhyāyaḥ ]]</p>
               
               parāśara uvāca:
               
               
               <p id="ViP_4,2.1|">yāvac ca brahmalokāt kakudmī raivato nābhyeti tāvat puṇyajanasaṃjñā rākṣasās tām asya
                  purīṃ kuśasthalīṃ jaghnuḥ || <span class="ref">(ViP_4,2.1|)</span></p>
               
               
               <p id="ViP_4,2.2|">tac cāsya bhrātṛśataṃ puṇyajanatrāsād diśo bheje || <span class="ref">(ViP_4,2.2|)</span></p>
               
               
               <p id="ViP_4,2.3|">tadanvayāś ca kṣatriyāḥ sarvadikṣv abhavan || <span class="ref">(ViP_4,2.3|)</span></p>
               
               
               <p id="ViP_4,2.4|">dhṛṣṭasyāpi dhārṣṭakaṃ kṣatram abhavat || <span class="ref">(ViP_4,2.4|)</span></p>
               
               
               <p id="ViP_4,2.5">
                  nabhagasyātmajo nābhāgasaṃjño 'bhavat |
                  tasya ambarīṣaḥ |
                  ambarīṣasyāpi virūpo 'bhavat || <span class="ref">(ViP_4,2.5)</span></p>
               
               
               <p id="ViP_4,2.6|">virūpāt pṛṣadaśvo jajñe tataś ca rathītaraḥ || <span class="ref">(ViP_4,2.6|)</span></p>
               
               
               <p>tatrāyaṃ ślokaḥ |</p>
               </div>
            
            <div id="d1e62688">
               
               <p id="ViP_4,2.7">
                  ete kṣatraprasūtā vai punaś cāṅgirasāḥ smṛtāḥ |<br />
                  rathītarāṇāṃ pravarāḥ kṣatropetā dvijātayaḥ ||
                   <span class="ref">ViP_4,2.7</span></p>
               
               
               <p id="ViP_4,2.8|">kṣuvataś ca manor ikṣvākur ghrāṇataḥ putro jajñe || <span class="ref">(ViP_4,2.8|)</span></p>
               
               
               <p id="ViP_4,2.9">
                  tasya putraśatapravarā vikukṣinimidaṇḍākhyās trayaḥ putrā |
                  śakunipramukhāḥ pañcāśat putrāḥ uttarāpatharakṣitāro babhūvuḥ |
                  catvāriṃśad aṣṭau ca dakṣiṇāpathabhūpālāḥ ||
                   <span class="ref">(ViP_4,2.9)</span></p>
               
               
               <p id="ViP_4,2.10">
                  sa cekṣvākur aṣṭakāyām utpādya śrāddhārhaṃ māṃsam ānayeti vikukṣim ājñāpayām āsa |
                  sa tatheti gṛhītājño vanam abhyetyānekān mṛgān hatvātiśrānto 'tikṣutparīto vikukṣir
                  ekaṃ śaśam abhakṣayat |
                  śeṣaṃ ca māṃsam ānīya pitre nivedayām āsa || <span class="ref">(ViP_4,2.10)</span></p>
               
               
               <p id="ViP_4,2.11">
                  ikṣvākukulācāryas tatprokṣaṇāya vasiṣṭhaś coditaḥ prāha |
                  alam anenāmedhyenāmiṣeṇa durātmanānena te putreṇaitan māṃsam upahataṃ yato 'nena śaśo
                  bhakṣitaḥ || <span class="ref">(ViP_4,2.11)</span></p>
               
               
               <p id="ViP_4,2.12|">tataś cāsau vikukṣir guruṇaivam uktaḥ śaśādasaṃjñām avāpa pitrā ca parityaktaḥ || <span class="ref">(ViP_4,2.12|)</span></p>
               
               
               <p id="ViP_4,2.13|">pitary uparate cākhilām etāṃ pṛthvīṃ dharmataḥ śaśāsa || <span class="ref">(ViP_4,2.13|)</span></p>
               
               
               <p id="ViP_4,2.14|">śaśādasya puraṃjayo nāma putro 'bhavat || <span class="ref">(ViP_4,2.14|)</span></p>
               
               
               <p id="ViP_4,2.15">
                  idaṃ cānyat purā hi tretāyāṃ devāsuram atīva bhīṣaṇaṃ yuddham āsīt |
                  tatra cātibalibhir asurair amarāḥ parājitā bhagavantaṃ viṣṇum ārādhayāṃ cakruḥ || <span class="ref">(ViP_4,2.15)</span></p>
               
               
               <p id="ViP_4,2.16">
                  prasannaś ca devānām anādinidhanaḥ sakalajagatparāyaṇo nārāyaṇaḥ prāha |
                  jñātam eva mayā yuṣmābhir yad abhilaṣitaṃ tadartham idaṃ śrūyatām |
                  puraṃjayo nāma śaśādasya ca rājarṣes tanayaḥ kṣatriyavaryas taccharīre 'ham aṃśena
                  svayam evāvatīrya tān aśeṣān asurān nihaniṣyāmi tad bhavadbhiḥ puraṃjayo 'suravadhārthāya
                  kāryodyogaḥ kārya iti etac ca śrutvā praṇamya bhagavantaṃ viṣṇum amarāḥ puraṃjayasakāśam
                  ājagmuḥ || <span class="ref">(ViP_4,2.16)</span></p>
               
               
               <p id="ViP_4,2.17">ūcuś cainaṃ |
                  bho bhoḥ kṣatriyavaryāsmābhir abhyarthitena bhavatāsmākam arātivadhodyatānāṃ sāhāyyaṃ
                  kṛtam icchāmaḥ |
                  tad bhavatāsmākam abhyāgatānāṃ praṇayabhaṅgo na kāryaḥ |
                  ity uktaḥ puraṃjayaḥ prāha |
                  sakalatrailokyanātho yo 'yaṃ yuṣmākam indraḥ śatakratur asya yady ahaṃ skandhārūḍho
                  yuṣmadarātibhiḥ saha yotsye tadāhaṃ bhavatāṃ sahāyaḥ |
                  ity ākarṇya samastadevair indreṇa ca bāḍham ity evaṃ samanvicchitam || <span class="ref">(ViP_4,2.17)</span></p>
               
               
               <p id="ViP_4,2.18|">tataś ca śatakrator vṛṣabharūpadhāriṇaḥ kakutstho 'tiharṣasamanvito bhagavataś carācaraguror
                  acyutasya tejasāpyāyito devāsurasaṃgrāme samastān evāsurān nijaghāna || <span class="ref">(ViP_4,2.18|)</span></p>
               
               
               <p id="ViP_4,2.19|">yataś ca vṛṣabhakakutsthena rājñā niṣūditam asurabalam ataś cāsau kakutsthasaṃjñām
                  avāpa || <span class="ref">(ViP_4,2.19|)</span></p>
               
               
               <p id="ViP_4,2.20|">kakutsthasyāpy anenāḥ putro 'bhūt pṛthur anenasaḥ pṛthor viśvagaśvas tasyāpi cāndro
                  yuvanāśvaś cāndrasya tasya yuvanāśvasya śrāvasto yaḥ purīṃ śrāvastīṃ niveśayām āsa
                  || <span class="ref">(ViP_4,2.20|)</span></p>
               
               
               <p id="ViP_4,2.21|">śrāvastasya bṛhadaśvas tasyāpi kuvalayāśvo yo 'sāv uttaṅkasya maharṣer apakāriṇaṃ
                  dhundhunāmānam asuraṃ vaiṣṇavena tejasāpyāyitaḥ putrasahasrair ekaviṃśatibhiḥ parivṛto
                  jaghāna dhundhumārasaṃjñāṃ cāvāpa || <span class="ref">(ViP_4,2.21|)</span></p>
               
               
               <p id="ViP_4,2.22|">tasya ca samastā eva putrā dhundhumukhaniḥśvāsāgninā vipluṣṭā vineśuḥ || <span class="ref">(ViP_4,2.22|)</span></p>
               
               
               <p id="ViP_4,2.23|">dṛḍhāśvacandrāśvakapilāśvās trayaḥ kevalaṃ avaśeṣitāḥ || <span class="ref">(ViP_4,2.23|)</span></p>
               
               
               <p id="ViP_4,2.24">
                  dṛḍhāśvād dharyaśvas tasmān nikumbho nikumbhāt saṃhitāśvaḥ |
                  tataś ca kṛśāśvas |
                  tasmāc ca prasenajit tato yuvanāśvo 'bhavat || <span class="ref">(ViP_4,2.24)</span></p>
               
               
               <p id="ViP_4,2.25">
                  tasya cāputrasyātinirvedān munīnām āśramamaṇḍale nivasataḥ kṛpālubhis tair munibhir
                  apatyotpādanāya iṣṭiḥ kṛtā |
                  tasyāṃ ca madhyarātrinivṛttāyāṃ mantrapūtajalapūrṇaṃ kalaśaṃ vedimadhye niveśya te
                  munayaḥ suṣupuḥ || <span class="ref">(ViP_4,2.25)</span></p>
               
               
               <p id="ViP_4,2.26|">teṣu ca supteṣv atitṛṭparītaḥ sa bhūpālas tam āśramaṃ viveśa || <span class="ref">(ViP_4,2.26|)</span></p>
               
               
               <p id="ViP_4,2.27">
                  suptāṃś ca tān ṛṣīn naivotthāpayām āsa |
                  tac ca kalaśajalam aparimeyamāhātmyaṃ mantrapūtaṃ papau || <span class="ref">(ViP_4,2.27)</span></p>
               
               
               <p id="ViP_4,2.28|">prabuddhāś ca ṛṣayaḥ papracchuḥ kenaitan mantrapūtaṃ vāri pītam || <span class="ref">(ViP_4,2.28|)</span></p>
               
               
               <p id="ViP_4,2.29|">atra hi pīte rājño yuvanāśvasya patnī mahābalaparākramaṃ putraṃ janayiṣyatīty ākarṇya
                  sa rājā ajānatā mayā pītam ity āha || <span class="ref">(ViP_4,2.29|)</span></p>
               
               
               <p id="ViP_4,2.30|">garbhaś ca yuvanāśvasyodare 'bhavat krameṇa ca vavṛdhe || <span class="ref">(ViP_4,2.30|)</span></p>
               
               
               <p id="ViP_4,2.31|">prāptasamayaś ca dakṣiṇakukṣim avanīpater nirbhidya niścakrāma na cāsau rājā mamāra
                  || <span class="ref">(ViP_4,2.31|)</span></p>
               
               
               <p id="ViP_4,2.32|">jāto nāmaiṣa kaṃ dhāsyatīti munayaḥ procuḥ || <span class="ref">(ViP_4,2.32|)</span></p>
               
               
               <p id="ViP_4,2.33|">athāgamya devarāḍ abravīt mām ayaṃ dhāsyatīti || <span class="ref">(ViP_4,2.33|)</span></p>
               
               
               <p id="ViP_4,2.34">
                  tato māṃdhātā nāmato 'bhavat |
                  vaktre cāsya pradeśinī devarājena nyastā tāṃ papau |
                  tāṃ cāmṛtasrāviṇīm āsvādyāhnaiva sa vyavardhata || <span class="ref">(ViP_4,2.34)</span></p>
               
               
               <p id="ViP_4,2.35|">sa tu māṃdhātā cakravartī saptadvīpāṃ mahīṃ bubhuje || <span class="ref">(ViP_4,2.35|)</span></p>
               
               
               <p id="ViP_4,2.36">
                  bhavati cātra ślokaḥ |
                  yāvat sūrya udeti sma yāvac ca pratitiṣṭhati |
                  sarvaṃ tad yauvanāśvasya māṃdhātuḥ kṣetram ucyate || <span class="ref">(ViP_4,2.36)</span></p>
               
               
               <p id="ViP_4,2.37">
                  māṃdhātā śaśabindor duhitaraṃ bindumatīm upayeme |
                  purukutsam ambarīṣaṃ ca mucakundaṃ ca tasyāṃ putratrayam utpādayām āsa || <span class="ref">(ViP_4,2.37)</span></p>
               
               
               <p id="ViP_4,2.38|">pañcāśac ca duhitaras tasya nṛpater babhūvuḥ || <span class="ref">(ViP_4,2.38|)</span></p>
               
               
               <p id="ViP_4,2.39|">bahvṛcaś ca saubharir nāma ṛṣir antarjale dvādaśābdaṃ kālam uvāsa || <span class="ref">(ViP_4,2.39|)</span></p>
               
               
               <p id="ViP_4,2.40">
                  tatra cāntarjale saṃmado nāmātibahuprajo 'tipramāṇo mīnādhipatir āsīt |
                  tasya ca putrapautradauhitrāḥ pārśvataḥ pṛṣṭhato 'grato vakṣaḥpucchaśirasāṃ copari
                  bhramantas tenaiva sahāharniśam atinirvṛtā remire || <span class="ref">(ViP_4,2.40)</span></p>
               
               
               <p id="ViP_4,2.41|">sa cāpi tatsparśopacīyamānaharṣaprakarṣo bahuprakāraṃ tasya ṛṣeḥ paśyatas tair ātmajapautradauhitrādibhiḥ
                  sahānudinaṃ bahuprakāraṃ reme || <span class="ref">(ViP_4,2.41|)</span></p>
               
               
               <p id="ViP_4,2.42">
                  athāntarjalāvasthitaḥ sa saubharir ekāgratāsamādhānam apahāyānudinaṃ tat tasya matsyasyātmajapautradauhitrādibhiḥ
                  sahātiramaṇīyaṃ lalitam avekṣyācintayat |
                  aho dhanyo 'yam īdṛśam apy anabhimataṃ yonyantaram avāpyaibhir ātmajapautrādibhiḥ
                  saha ramamāṇo 'tīvāsmākaṃ spṛhām utpādayati |
                  vayam apy evaṃ putrādibhiḥ saha ramiṣyāmaḥ |
                  ity evam abhisamīkṣya sa tasmād antarjalān niṣkramya nirveṣṭukāmaḥ kanyārthaṃ māṃdhātāraṃ
                  rājānam agacchat || <span class="ref">(ViP_4,2.42)</span></p>
               
               
               <p id="ViP_4,2.43|">āgamanaśravaṇasamanantaraṃ cotthāya tena rājñā samyag arghādinā pūjitaḥ kṛtāsanaparigrahaḥ
                  saubharir uvāca || <span class="ref">(ViP_4,2.43|)</span></p>
               
               saubharir uvāca:
               
               <p id="ViP_4,2.44">
                  nirveṣṭukāmo 'smi narendra kanyāṃ prayaccha me mā praṇayaṃ vibhāṅkṣīḥ <br />
                  na hy arthinaḥ kāryavaśābhyupetāḥ kakutsthagotre vimukhāḥ prayānti //
                   <span class="ref">ViP_4,2.44</span></p>
               
               
               <p id="ViP_4,2.45">
                  anye 'pi santy eva nṛpāḥ pṛthivyāṃ kṣmāpāla yeṣāṃtanayāḥ prasūtāḥ <br />
                  kiṃtv arthinām arthitadānadīkṣā kṛtavrataṃ ślāghyam idaṃ kulaṃ te //
                   <span class="ref">ViP_4,2.45</span></p>
               
               
               <p id="ViP_4,2.46">
                  śatārdhasaṃkhyās tava santi kanyās tāsāṃ mamaikāṃ nṛpate prayaccha <br />
                  yat prārthanābhaṅgabhayād bibhemi tasmād ahaṃ rājavarātiduḥkhāt //
                   <span class="ref">ViP_4,2.46</span></p>
               parāśara uvāca:
               
               
               <p id="ViP_4,2.47|">iti ṛṣivacanam ākarṇya sa rājā jarājarjaritadehaṃ tam ṛṣim ālokya pratyākhyānakātaras
                  tasmāc ca bhagavataḥ śāpato bibhyatkiṃcidadhomukhaś ciraṃ dadhyau || <span class="ref">(ViP_4,2.47|)</span></p>
               
               saubharir uvāca:
               
               <p id="ViP_4,2.48">
                  narendra kasmāt samupaiṣi cintām aśakyam uktaṃ na mayātra kiṃcit <br />
                  yāvaśyadeyā tanayā tayaiva kṛtārthatā no yadi kiṃ na labdham //
                   <span class="ref">ViP_4,2.48</span></p>
               
               parāśara uvāca:
               
               
               <p id="ViP_4,2.49|">atha tasya śāpabhītaḥ sapraśrayam uvācāsau rājā || <span class="ref">(ViP_4,2.49|)</span></p>
               
               rājovāca:
               bhagavann asmatkulasthitir iyaṃ ya eva kanyāyā abhirucito 'bhijanavān varas tasmai
               kanyā pradīyate |
               bhagavadājñāsmanmanorathānām apy agocaravartinī |
               katham apy eṣā saṃjātā tad evam upasthite na vidmaḥ kiṃ kurma ity etan mayā cintyate
               |
               ity abhihite ca tena bhūbhujā munir acintayat |
               
               <p id="ViP_4,2.50">
                  aho 'yam anyo 'smatpratyākhyānopāyo vṛddho 'yam anabhimataḥ strīṇāṃ kim uta kanyānām
                  ity amunā saṃcintyaivam abhihitam |
                  evam astu tathā kariṣyāmīti saṃcintya māṃdhātāram uvāca || <span class="ref">(ViP_4,2.50)</span></p>
               
               
               <p id="ViP_4,2.51">
                  yady evaṃ tadādiśyatām asmākaṃ praveśāya kanyāntaḥpuravarṣavaraḥ |
                  yadi kanyaiva kācin mām abhilaṣati tadāhaṃ dārasaṃgrahaṃ kariṣyāmīty anyathā cet tad
                  alam asmākam etenātītakālārambhenety uktvā virarāma || <span class="ref">(ViP_4,2.51)</span></p>
               
               parāśara uvāca:
               
               
               <p id="ViP_4,2.52|">tataś ca māṃdhātrā muniśāpaśaṅkitena kanyāntaḥpuravarṣavaraḥ samājñaptaḥ || <span class="ref">(ViP_4,2.52|)</span></p>
               
               
               <p id="ViP_4,2.53|">kanyāntaḥpuraṃ praviśann eva bhagavān akhilasiddhagandharvamanuṣyebhyo 'tiśayena kamanīyaṃ
                  rūpam akarot || <span class="ref">(ViP_4,2.53|)</span></p>
               
               
               <p id="ViP_4,2.54|">praveśya ca tam ṛṣim antaḥpuravarṣavaras tāḥ kanyakāḥ prāha || <span class="ref">(ViP_4,2.54|)</span></p>
               
               
               <p id="ViP_4,2.55|">bhavatīnāṃ janayitā mahārājaḥ samājñāpayati |
                  ayam asmān brahmarṣiḥ kanyārthī samabhyāgato mayā cāsya pratijñātaṃ yady asmatkanyakā
                  kācid bhagavantaṃ varayati tat kanyāyāś chande nāhaṃ paripanthānaṃ kariṣyāmīty ākarṇya
                  sarvā eva tāḥ kanyāḥ sānurāgāḥ samanmathāḥ kareṇava ivebhayūthapatiṃ tam ṛṣim ahamahamikayā
                  varayāṃ babhūvuḥ || <span class="ref">(ViP_4,2.55|)</span></p>
               
               ūcuś ca:
               
               <p id="ViP_4,2.56">
                  alaṃ bhaginyo 'ham imaṃ vṛṇomi vṛto mayā naiṣa tavānurūpaḥ <br />
                  mamaiva bhartā vidhinaiṣa sṛṣṭaḥ sṛṣṭāham asyopaśamaṃ prayāhi //
                   <span class="ref">ViP_4,2.56</span></p>
               
               
               <p id="ViP_4,2.57">
                  vṛto mayāyaṃ prathamaṃ mayāyaṃ gṛhaṃ viśann eva vihanyase kim <br />
                  mayā mayeti kṣitipātmajānāṃ tadartham atyarthakalir babhūva //
                   <span class="ref">ViP_4,2.57</span></p>
               
               
               <p id="ViP_4,2.58">
                  yadā tu sarvābhir atīva hārdād vṛtaḥ sa kanyābhir anindyakīrtiḥ <br />
                  tadā sa kanyādhikṛto nṛpāya yathāvad ācaṣṭa vinamramūrtiḥ //
                   <span class="ref">ViP_4,2.58</span></p>
               
               parāśara uvāca:
               
               
               <p id="ViP_4,2.59|">tadavagamāt kiṃ kim etat kathaya kiṃ karomīti kiṃ mayābhihitam ity ākulamatir anicchann
                  api kathamapi rājānumene || <span class="ref">(ViP_4,2.59|)</span></p>
               
               
               <p id="ViP_4,2.60|">kṛtānurūpavivāhaś ca maharṣiḥ sakalā eva tāḥ kanyāḥ svam āśramam anayat || <span class="ref">(ViP_4,2.60|)</span></p>
               
               
               <p id="ViP_4,2.61|">tatra cāśeṣaśilpiśilpapraṇetāraṃ dhātāram ivānyaṃ viśvakarmāṇam āhūya sakalakanyānām
                  ekaikasyāḥ protphullapaṅkajāḥ kūjatkalahaṃsakāraṇḍavādi vihaṃgamābhirāmajalāśayāḥ
                  sopavanāḥ sāvakāśāḥ sādhuśayyāparicchadāḥ prāsādāḥ kriyantām ity ādideśa || <span class="ref">(ViP_4,2.61|)</span></p>
               
               
               <p id="ViP_4,2.62|">tac ca tathaivānuṣṭhitam aśeṣaśilpaviśeṣācāryas tvaṣṭā darśitavān || <span class="ref">(ViP_4,2.62|)</span></p>
               
               
               <p id="ViP_4,2.63|">tataś ca paramarṣiṇā saubhariṇājñaptas teṣu gṛheṣv anapāyī nandanāmā mahānidhir āsāṃ
                  cakre || <span class="ref">(ViP_4,2.63|)</span></p>
               
               
               <p id="ViP_4,2.64|">tato 'navaratabhakṣyabhojyalehyādyupabhogair āgatānugatabhṛtyādīn aharniśam aśeṣagṛheṣu
                  tāḥ kṣitīśaduhitaro bhojayām āsuḥ || <span class="ref">(ViP_4,2.64|)</span></p>
               
               
               <p id="ViP_4,2.65|">ekadā tu duhitṛsnehākṛṣṭahṛdayaḥ sa mahīpatir atiduḥkhitās tāḥ sukhitā veti vicintya
                  tasya maharṣer āśramam upetya sphuradaṃśumālāṃ sphaṭikamayīṃ prāsādamālām atiramyopavanajalāśayāṃ
                  dadarśa || <span class="ref">(ViP_4,2.65|)</span></p>
               
               
               <p id="ViP_4,2.66|">praviśya caikaṃ prāsādam ātmajāṃ pariṣvajya kṛtāsanaparigrahaḥ pravṛddhasnehanayanāmbugarbhanayano
                  'bravīt || <span class="ref">(ViP_4,2.66|)</span></p>
               
               
               <p id="ViP_4,2.67|">apy atra vatse bhavatyāḥ sukham uta kiṃcid asukham api te maharṣiḥ snehavān uta saṃsmaryate
                  'smadgṛhavāsasyety uktā tattanayā pitaram āha || <span class="ref">(ViP_4,2.67|)</span></p>
               
               
               <p id="ViP_4,2.68|">tātātiramaṇīyaḥ prāsādo 'trātimanojñam upavanam atikalavākyavihaṃgābhirutāḥ protphullapadmākarā
                  jalāśayāḥ |
                  manonukūlabhakṣyabhojyānulepanavastra bhūṣaṇādibhogopabhogā mṛdūni śayanāni sarvasaṃpatsamavetam
                  etad gārhasthyam tathāpi kena vā janmabhūmir na smaryate || <span class="ref">(ViP_4,2.68|)</span></p>
               
               
               <p id="ViP_4,2.69|">tvatprasādād idam aśeṣam atiśobhanam || <span class="ref">(ViP_4,2.69|)</span></p>
               
               
               <p id="ViP_4,2.70|">kiṃtv ekaṃ mamaitad duḥkhakāraṇaṃ yad asmadgṛhān maharṣir ayaṃ madbhartā na niṣkrāmati
                  mamaiva kevalam atiprītyā samīpavartī nānyāsām asmadbhaginīnām || <span class="ref">(ViP_4,2.70|)</span></p>
               
               
               <p id="ViP_4,2.71|">evaṃ ca mama sahodaryā duḥkhitā ity evam atiduḥkhakāraṇam ity uktas tayā dvitīyaṃ
                  prāsādam upetya svatanayāṃ pariṣvajyopaviṣṭas tathaiva pṛṣṭavān || <span class="ref">(ViP_4,2.71|)</span></p>
               
               
               <p id="ViP_4,2.72|">tayāpi tathaiva sarvam etat prāsādādyupabhogasukham ākhyātaṃ mamaiva kevalam atiprītyā
                  pārśvavartī nāsmadbhaginīnām ity evamādi śrutvā samastaprāsādeṣu rājā praviveśa tanayās
                  tathaivāpṛcchat || <span class="ref">(ViP_4,2.72|)</span></p>
               
               
               <p id="ViP_4,2.73|">sarvābhiś ca tābhis tathaivābhihitaḥ paritoṣavismayanirbharavivaśahṛdayo bhagavantaṃ
                  saubharim ekāntāvasthitam upetya kṛtapūjo 'bravīt || <span class="ref">(ViP_4,2.73|)</span></p>
               
               
               <p id="ViP_4,2.74|">dṛṣṭas te bhagavan sumahān eṣa siddhiprabhāvo naivaṃvidham anyasya kasyacid asmābhir
                  vibhūtivilasitam upalakṣitaṃ |
                  kiyad etad bhagavaṃs tapasaḥ phalam ity abhipūjya tam ṛṣiṃ tatraiva tena ṛṣivaryeṇa
                  saha kiṃcit kālam abhimatopabhogaṃ bubhuje svapuraṃ ca jagāma || <span class="ref">(ViP_4,2.74|)</span></p>
               
               
               <p id="ViP_4,2.75|">kālena gacchatā tasya rājatanayāsu putraśataṃ sārdham abhavat || <span class="ref">(ViP_4,2.75|)</span></p>
               
               
               <p id="ViP_4,2.76|">anudinānurūḍhasnehaprasaraś ca sa tatrātīva mamatākṛṣṭahṛdayo 'bhavat || <span class="ref">(ViP_4,2.76|)</span></p>
               
               
               <p id="ViP_4,2.77|">apy ete 'smatputrāḥ kalabhāṣiṇaḥ padbhyāṃ gaccheyuḥ |
                  apy ete yauvanino bhaveyuḥ |
                  api kṛtadārān etān paśyeyam |
                  apy eṣāṃ putrā bhaveyuḥ |
                  apy etatputrān putrasamanvitān paśyeyam evamādimanorathān anudinakālasaṃpattivṛttim
                  avetyaitat saṃcintayām āsa |
                  aho me mohasyātivistāraḥ || <span class="ref">(ViP_4,2.77|)</span></p>
               
               
               <p id="ViP_4,2.78">
                  manorathānāṃ na samāptir asti varṣāyutenāpi tathābdalakṣaiḥ <br />
                  pūrṇeṣu pūrṇeṣu punar navānām utpattayaḥ santi manorathānām //
                   <span class="ref">ViP_4,2.78</span></p>
               
               
               <p id="ViP_4,2.79">
                  padbhyāṃ gatā yauvaninaś ca jātā dāraiś ca saṃyogam itāḥ prasūtāḥ <br />
                  dṛṣṭāḥ sutās tattanayaprasūtiṃ draṣṭuṃ punar vāñchati me 'ntarātmā //
                   <span class="ref">ViP_4,2.79</span></p>
               
               
               <p id="ViP_4,2.80">
                  drakṣyāmi teṣām api cet prasūtiṃ manoratho me bhavitā tato 'nyaḥ <br />
                  pūrṇe 'pi tatrāpy aparasya janma nivāryate kena manorathasya //
                   <span class="ref">ViP_4,2.80</span></p>
               
               
               <p id="ViP_4,2.81">
                  āmṛtyuto naiva manorathānām anto 'sti vijñātam idaṃ mayādya <br />
                  manorathāsaktiparasya cittaṃ na jāyate vai paramārthasaṅgi //
                   <span class="ref">ViP_4,2.81</span></p>
               
               
               <p id="ViP_4,2.82">
                  sa me samādhir jalavāsamitra matsyasya saṅgāt sahasaiva naṣṭaḥ <br />
                  parigrahaḥ saṅgakṛto mamāyaṃ parigrahotthā ca mahāvidhitsā //
                   <span class="ref">ViP_4,2.82</span></p>
               
               
               <p id="ViP_4,2.83">
                  duḥkhaṃ yadaivaikaśarīrajanma śatārdhasaṃkhyaṃ yad idaṃ prasūtam <br />
                  parigraheṇa kṣitipātmajānāṃ sutair anekair bahulīkṛtaṃ tat //
                   <span class="ref">ViP_4,2.83</span></p>
               
               
               <p id="ViP_4,2.84">
                  sutātmajais tattanayaiś ca bhūyo bhūyaś ca teṣāṃ svaparigraheṇa <br />
                  vistāram eṣyaty atiduḥkhahetuḥ parigraho vai mamatānidhānam //
                   <span class="ref">ViP_4,2.84</span></p>
               
               
               <p id="ViP_4,2.85">
                  cīrṇaṃ tapo yat tu jalāśrayeṇa tasyarddhir eṣā tapaso 'ntarāyaḥ <br />
                  matsyasya saṅgād abhavac ca yo me sutādirāgo muṣito 'smi tena //
                   <span class="ref">ViP_4,2.85</span></p>
               
               
               <p id="ViP_4,2.86">
                  niḥsaṅgatā muktipadaṃ yatīnāṃ saṅgād aśeṣāḥ prabhavanti doṣāḥ <br />
                  ārūḍhayogo 'pi nipātyate 'dhaḥ saṅgena yogī kim utālpasiddhiḥ //
                   <span class="ref">ViP_4,2.86</span></p>
               
               
               <p id="ViP_4,2.87">
                  ahaṃ cariṣyāmi tathātmano 'rthe parigrahagrāhagṛhītabuddhiḥ <br />
                  yathā hi bhūyaḥ parihīnadoṣo janasya duḥkhair bhavitā na duḥkhī //
                   <span class="ref">ViP_4,2.87</span></p>
               
               
               <p id="ViP_4,2.88">
                  sarvasya dhātāram acintyarūpam aṇor aṇīyāṃsam atipramāṇam <br />
                  sitāsitaṃ ceśvaram īśvarāṇām ārādhayiṣye tapasaiva viṣṇum //
                   <span class="ref">ViP_4,2.88</span></p>
               
               
               <p id="ViP_4,2.89">
                  tasminn aśeṣaujasi sarvarūpiṇy avyaktavispaṣṭatanāv anante <br />
                  mamācalaṃ cittam apetadoṣaṃ sadāstu viṣṇāv abhavāya bhūyaḥ //
                   <span class="ref">ViP_4,2.89</span></p>
               
               
               <p id="ViP_4,2.90">
                  samastabhūtād amalād anantāt sarveśvarād anyad anādimadhyāt <br />
                  yasmān na kiṃcit tam ahaṃ gurūṇāṃ paraṃ guruṃ saṃśrayam emi viṣṇum //
                   <span class="ref">ViP_4,2.90</span></p>
               
               parāśara uvāca:
               
               
               <p id="ViP_4,2.91|">ity ātmānam ātmanaivābhidhāyāsau saubharir apahāya putragṛhāsanaparicchadādikam aśeṣam
                  arthajātaṃ sakalabhāryāsamaveto vanaṃ praviveśa || <span class="ref">(ViP_4,2.91|)</span></p>
               
               
               <p id="ViP_4,2.92|">tatrāpy anudinaṃ vaikhānasaniṣpādyam aśeṣaṃ kriyākalāpaṃ niṣpādya kṣapitasakalapāpaḥ
                  paripakvamanovṛttir ātmany agnīn samāropya bhikṣur abhavat || <span class="ref">(ViP_4,2.92|)</span></p>
               
               
               <p id="ViP_4,2.93|">bhagavaty āsajyākhilakarmakalāpaṃ ajam avikāram amaraṇādidharmam avāpa paraṃ paravatām
                  acyutapadam || <span class="ref">(ViP_4,2.93|)</span></p>
               
               
               <p id="ViP_4,2.94|">ity etan māṃdhātur duhitṛsaṃbandhād ākhyātam || <span class="ref">(ViP_4,2.94|)</span></p>
               
               
               <p id="ViP_4,2.95|">yaś caitat saubharicaritam anusmarati paṭhati śṛṇoti avadhārayati lekhayati tasyāṣṭau
                  janmany asanmatir asaddharmo vā manaso 'sanmārgācaraṇam aśeṣaheyeṣu vā mamatvaṃ na
                  bhavati || <span class="ref">(ViP_4,2.95|)</span></p>
               
               
               <p>[[iti śrīviṣṇupurāṇe caturthe 'ṃśe caturthāṃśe dvitīyo 'dhyāyaḥ ]]</p>
               
               parāśara uvāca:
               
               
               <p id="ViP_4,3.1|">ato māṃdhātuḥ putrasaṃtatir abhidhīyate || <span class="ref">(ViP_4,3.1|)</span></p>
               
               
               <p id="ViP_4,3.2|">ambarīṣasya māṃdhātus tanayasya yuvanāśvaḥ putro 'bhūt || <span class="ref">(ViP_4,3.2|)</span></p>
               
               
               <p id="ViP_4,3.3|">tasmād dharīto yato 'ṅgiraso hārītāḥ || <span class="ref">(ViP_4,3.3|)</span></p>
               
               
               <p id="ViP_4,3.4|">rasātale ca mauneyā nāma gandharvāḥ ṣaṭkoṭisaṃkhyās tair aśeṣāṇi nāgakulāny apahṛtapradhānaratnādhipatyāny
                  akriyanta || <span class="ref">(ViP_4,3.4|)</span></p>
               
               
               <p id="ViP_4,3.5|">taiś ca gandharvavīryāvadhūtair urageśvarair bhagavān aśeṣadeveśastavaśravaṇonmīlitonnidrapuṇḍarīkanayano
                  jalaśayano nidrāvasānād vibuddhaḥ praṇipatyābhihitaḥ |
                  bhagavann apy asmākam etebhyo gandharvebhyo bhayam upaśamam eṣyatīti āha bhagavān
                  anādipuruṣaḥ puruṣottamo yauvanāśvasya māṃdhātuḥ purukutsanāmā putras tam aham anupraviśya
                  tān aśeṣaduṣṭagandharvān upaśamaṃ nayiṣyāmi || <span class="ref">(ViP_4,3.5|)</span></p>
               
               
               <p id="ViP_4,3.6|">ity ākarṇya bhagavate kṛtapraṇāmāḥ punar nāgalokam āgatāḥ pannagapatayo narmadāṃ ca
                  purukutsānayanāya codayām āsuḥ || <span class="ref">(ViP_4,3.6|)</span></p>
               
               
               <p id="ViP_4,3.7|">sā cainaṃ rasātalaṃ nītavatī || <span class="ref">(ViP_4,3.7|)</span></p>
               
               
               <p id="ViP_4,3.8|">rasātalagataś cāsau bhagavattejasāpyāyitātmavīryaḥ sakalagandharvāñ jaghāna |
                  punaś ca svabhavanam ājagāma || <span class="ref">(ViP_4,3.8|)</span></p>
               
               
               <p id="ViP_4,3.9|">sakalapannagapatayaś ca narmadāyai varaṃ daduḥ |
                  yas te 'nusmaraṇasamavetaṃ nāmagrahaṇaṃ kariṣyati na tasya sarpaviṣabhayaṃ bhaviṣyatīti
                  || <span class="ref">(ViP_4,3.9|)</span></p>
               
               
               <p>atra ca ślokaḥ |</p>
               
               </div>
            
            <div id="d1e63351">
               
               <p id="ViP_4,3.10/">
                  narmadāyai namaḥ prātar narmadāyai namo niśi <br />
                  namo 'stu narmade tubhyaṃ trāhi māṃ viṣasarpataḥ //
                   <span class="ref">ViP_4,3.10/</span></p>
               
               
               <p id="ViP_4,3.11|">ity uccāryāharniśam andhakārapraveśe vā na sarpair daśyate na cāpi kṛtānusmaraṇabhujo
                  viṣam api bhuktam upaghātāya bhaviṣyati || <span class="ref">(ViP_4,3.11|)</span></p>
               
               
               <p id="ViP_4,3.12|">purukutsāya ca saṃtativicchedo na bhavato bhaviṣyatīty uragapatayo varaṃ daduḥ || <span class="ref">(ViP_4,3.12|)</span></p>
               
               
               <p id="ViP_4,3.13|">purukutso narmadāyāṃ trasadasyum ajījanat || <span class="ref">(ViP_4,3.13|)</span></p>
               
               
               <p id="ViP_4,3.20|">trasadasyutaḥ saṃbhūtas tato 'naraṇyas taṃ rāvaṇo digvijaye nijaghāna |
                  anaraṇyasya pṛṣadaśvaḥ pṛṣadaśvasya haryaśvaḥ putro 'bhavat |
                  tataś ca vasumanās tasyāpi tridhanvā tridhanvanas trayyāruṇaḥ || <span class="ref">(ViP_4,3.20|)</span></p>
               
               
               <p id="ViP_4,3.14|">tasmāt satyavrato yo 'sau triśaṅkusaṃjñām avāpa |
                  caṇḍālatām upagataś ca || <span class="ref">(ViP_4,3.14|)</span></p>
               
               
               <p id="ViP_4,3.15|">dvādaśavārṣikyām anāvṛṣṭyāṃ viśvāmitrakalatrāpatyapoṣaṇārthaṃ cāṇḍālapratigrahapariharaṇāya
                  jāhnavītīranyagrodhe mṛgamāṃsam anudinaṃ babandha || <span class="ref">(ViP_4,3.15|)</span></p>
               
               
               <p id="ViP_4,3.16|">parituṣṭena viśvāmitreṇa saśarīraḥ svargam āropitaḥ || <span class="ref">(ViP_4,3.16|)</span></p>
               
               
               <p id="ViP_4,3.17|">triśaṅkor hariścandras tasmād rohitāśvas tataś ca harito haritāc cañcuś cañcor vijayasudevau
                  ruruko vijayād rurukasya vṛkaḥ || <span class="ref">(ViP_4,3.17|)</span></p>
               
               
               <p id="ViP_4,3.18|">tato bāhur yo 'sau haihayatālajaṅghādibhir avajito 'ntarvatnyā mahiṣyā saha vanaṃ
                  viveśa || <span class="ref">(ViP_4,3.18|)</span></p>
               
               
               <p id="ViP_4,3.19|">tasyāś ca sapatnyā garbhastambhanāya garo dattaḥ || <span class="ref">(ViP_4,3.19|)</span></p>
               
               
               <p id="ViP_4,3.20|">tenāsyā garbhaḥ saptavarṣāṇi jaṭhara eva tasthau |
                  sa ca bāhur vṛddhabhāvād aurvāśramasamīpe mamāra || <span class="ref">(ViP_4,3.20|)</span></p>
               
               
               <p id="ViP_4,3.21|">sā tasya bhāryā citāṃ kṛtvā tam āropyānumaraṇakṛtaniścayābhūt || <span class="ref">(ViP_4,3.21|)</span></p>
               
               
               <p id="ViP_4,3.22|">athaitām atītānāgatavartamānakālavedī bhagavān aurvaḥ svāśramān nirgatyābravīt |
                  alam anenāsadgrāheṇākhilabhūmaṇḍalapatir ativīryaparākramo naikayajñakṛd arātipakṣakṣayakartā
                  tavodare cakravartī tiṣṭhati || <span class="ref">(ViP_4,3.22|)</span></p>
               
               
               <p id="ViP_4,3.23|">maivaṃ maivaṃ sāhasādhyavasāyinī bhavetyukte ca sā tasmād anumaraṇanirbandhād virarāma
                  || <span class="ref">(ViP_4,3.23|)</span></p>
               
               
               <p id="ViP_4,3.24|">tenaiva bhagavatā svāśramam ānīyata |
                  katipayadinābhyantare ca sahaiva tena gareṇātitejasvī bālako jajñe |
                  tasyaurvo jātakarmādikriyāṃ niṣpādya sagara iti nāma cakāra || <span class="ref">(ViP_4,3.24|)</span></p>
               
               
               <p id="ViP_4,3.25|">kṛtopanayanaṃ cainam aurvo vedaśāstrāṇy astraṃ cāgneyaṃ bhārgavākhyam adhyāpayām āsa
                  || <span class="ref">(ViP_4,3.25|)</span></p>
               
               
               <p id="ViP_4,3.26|">utpannabuddhiś ca mātaram apṛcchat |
                  amba katham atra vayaṃ kva tāto 'smākam ity evamādi pṛcchatas tanmātā sarvam avocat
                  || <span class="ref">(ViP_4,3.26|)</span></p>
               
               
               <p id="ViP_4,3.27|">tataḥ pitṛrājyaharaṇāmarṣito haihayatālajaṅghādivadhāya pratijñām akarot |
                  prāyaśaś ca haihayāñ jaghāna || <span class="ref">(ViP_4,3.27|)</span></p>
               
               
               <p id="ViP_4,3.28|">śakayavanakāmbojapāradapahlavā hanyamānās tatkulaguruṃ vasiṣṭhaṃ śaraṇaṃ yayuḥ || <span class="ref">(ViP_4,3.28|)</span></p>
               
               
               <p id="ViP_4,3.29|">athaitān vasiṣṭho jīvanmṛtakān kṛtvā sagaram āha |
                  vatsālam ebhir jīvanmṛtakair anumṛtaiḥ || <span class="ref">(ViP_4,3.29|)</span></p>
               
               
               <p id="ViP_4,3.30|">ete ca mayaiva tvatpratijñāparipālanāya nijadharmadvijasaṅgaparityāgaṃ kāritāḥ || <span class="ref">(ViP_4,3.30|)</span></p>
               
               
               <p id="ViP_4,3.31|">sa tatheti tad guruvacanam abhinandya teṣāṃ veṣānyatvam akārayat yavanān muṇḍitaśiraso
                  'rdhamuṇḍāñ chakān pralambakeśān pāradān pahlavāṃś ca śmaśrudharān niḥsvādhyāyavaṣaṭkārān
                  etān anyāṃś ca kṣatriyāṃś cakāra || <span class="ref">(ViP_4,3.31|)</span></p>
               
               
               <p id="ViP_4,3.32|">te ca nijadharmaparityāgād brāhmaṇaiś ca parityaktā mlecchatāṃ yayuḥ || <span class="ref">(ViP_4,3.32|)</span></p>
               
               
               <p id="ViP_4,3.33|">sagaro 'pi svam adhiṣṭhānam āgamya askhalitacakraḥ saptadvīpavatīm imām urvīṃ praśaśāsa
                  || <span class="ref">(ViP_4,3.33|)</span></p>
               
               
               <p>[[iti śrīviṣṇupurāṇe caturthe 'ṃśe tṛtīyo 'dhyāyaḥ ]]</p>
               
               parāśara uvāca:
               
               
               <p id="ViP_4,4.1|">kāśyapaduhitā sumatir vidarbharājatanayā keśinī ca dve bhārye sagarasyāstām || <span class="ref">(ViP_4,4.1|)</span></p>
               
               
               <p id="ViP_4,4.2|">tābhyāṃ cāpatyārtham ārādhita aurvaḥ parameṇa samādhinā varam adāt || <span class="ref">(ViP_4,4.2|)</span></p>
               
               
               <p>ekā vaṃśadharam ekaṃ putram aparā ṣaṣṭiṃ putrasahasrāṇi janayiṣyati ||</p>
               
               
               <p id="ViP_4,4.3|">yasyā yad abhimataṃ tad icchayā gṛhyatām ity ukte keśinī putram ekaṃ sumatiḥ putrasahasrāṇi
                  ṣaṣṭiṃ vavre || <span class="ref">(ViP_4,4.3|)</span></p>
               
               
               <p id="ViP_4,4.4|">tatheti ca ṛṣiṇābhihite 'lpair evāhobhiḥ keśinī putram ekam asamañjasaṃ nāma vaṃśadharam
                  asūta |
                  vinatātanayāyās tu sumatyāḥ ṣaṣṭiḥ putrasahasrāṇy abhavan || <span class="ref">(ViP_4,4.4|)</span></p>
               
               
               <p id="ViP_4,4.5|">tasmād asamañjaso 'ṃśumān nāma kumāro jajñe || <span class="ref">(ViP_4,4.5|)</span></p>
               
               
               <p id="ViP_4,4.6|">sa tv asamañjā bālyād evāpavṛttaḥ pitā cāsyācintayad ayam atītabālyo buddhimān bhaviṣyatīti
                  || <span class="ref">(ViP_4,4.6|)</span></p>
               
               
               <p id="ViP_4,4.7|">atha tatrāpi vayasy atīte tac caritam evainaṃ pitā tatyāja || <span class="ref">(ViP_4,4.7|)</span></p>
               
               
               <p id="ViP_4,4.8|">tāny api ṣaṣṭiḥ kumārasahasrāṇy asamañjasaś caritam anucakruḥ || <span class="ref">(ViP_4,4.8|)</span></p>
               
               
               <p id="ViP_4,4.9|">tataś cāsamañjasaś caritānukāribhiḥ sāgarair apadhvastayajñādisanmārge jagati devāḥ
                  sakalavidyāmayam asaṃspṛṣṭam aśeṣadoṣair bhagavataḥ puruṣottamasyāṃśabhūtaṃ kapilaṃ
                  praṇamya tad artham ūcuḥ || <span class="ref">(ViP_4,4.9|)</span></p>
               
               
               <p id="ViP_4,4.10|">bhagavann ebhiḥ sagaratanayair asamañjasaś caritam anugamyate |
                  katham evam ebhir anusaradbhir jagad bhaviṣyatīty ārtajagatparitrāṇāya ca bhagavato
                  'tra śarīragrahaṇam ity ākarṇya bhagavān alpair eva dinair ete vinaṅkṣyantīty uktavān
                  || <span class="ref">(ViP_4,4.10|)</span></p>
               
               
               <p id="ViP_4,4.12|">tatrāntare ca sagaro hayamedham ārebhe tatra ca putrair adhiṣṭhitam asyāśvaṃ ko 'py
                  apahṛtya bhuvo bilaṃ praviveśa || <span class="ref">(ViP_4,4.12|)</span></p>
               
               
               <p id="ViP_4,4.13|">tataś cāśvānveṣaṇāya tanayān yuyoja tatas tattanayāś cāśvakhurapadavīm anusaranto
                  atinirbandhena vasudhātalam ekaiko yojanaṃ yojanam avaneś cakhāna || <span class="ref">(ViP_4,4.13|)</span></p>
               
               
               <p id="ViP_4,4.14|">pātāle cāśvaṃ paribhramantaṃ tam avanīpatitanayās te dadṛśuḥ || <span class="ref">(ViP_4,4.14|)</span></p>
               
               
               <p id="ViP_4,4.15|">nātidūrāvasthitaṃ ca bhagavantam apaghane śaratkāle 'rkam iva tejobhir anavaratam
                  ūrdhvam adhaś cāśeṣadiśaś codbhāsayamānaṃ kapilarṣim apaśyan || <span class="ref">(ViP_4,4.15|)</span></p>
               
               
               <p id="ViP_4,4.16|">tataś codyatāyudhā durātmāyam asmadapakārī yajñavighātakartā hayahartā hanyatāṃ hanyatām
                  ity avocan |
                  tatas tenāpi bhagavatā kiṃcidīṣatparivartitalocanenāvalokitāḥ svaśarīrasamutthenāgninā
                  dahyamānā vineśuḥ || <span class="ref">(ViP_4,4.16|)</span></p>
               
               
               <p id="ViP_4,4.17|">sagaro 'py avagamyāśvānusāri tat putrabalam aśeṣaṃ paramarṣikapilatejasā dagdham aṃśumantam
                  asamañjasaḥ putram aśvānayanāya codayām āsa || <span class="ref">(ViP_4,4.17|)</span></p>
               
               
               <p id="ViP_4,4.18|">sa tu sagaratanayakhātamārgeṇa kapilam upagamya bhaktinamras tathā tuṣṭāva yathainaṃ
                  bhagavān āha gacchainaṃ pitāmahāyāśvaṃ prāpaya varaṃ vṛṇīṣva ca putrapautraś ca te
                  svargād gaṅgāṃ ānayiṣyatīti || <span class="ref">(ViP_4,4.18|)</span></p>
               
               
               <p id="ViP_4,4.19|">athāṃśumān api brahmadaṇḍahatānām asmatpitṝṇām asvargayogyānāṃ svargaprāptikaraṃ varam
                  asmākaṃ bhagavān prayacchatv iti pratyāha || <span class="ref">(ViP_4,4.19|)</span></p>
               
               
               <p id="ViP_4,4.20|">taṃ cāha bhagavān uktam evaitan mayā pautras te tridivād gaṅgāṃ bhuvam ānayiṣyatīti
                  |
                  tadambhasā saṃspṛṣṭeṣv asthibhasmasv ete svargam ārokṣyanti |
                  bhagavadviṣṇupādāṅguṣṭhavinirgatasya jalasya hi tanmāhātmyam || <span class="ref">(ViP_4,4.20|)</span></p>
               
               
               <p id="ViP_4,4.21|">yan na kevalam abhisaṃdhipūrvakaṃ snānādyupabhogeṣūpakārakam anabhisaṃhitam apy apetaprāṇasyāsthicarmasnāyukeśādyutsṛṣṭaṃ
                  śarīrajam yad bhūpatitam śarīriṇaṃ sadyaḥ svargaṃ nayatīty uktaḥ praṇamya ca bhagavate
                  'śvam ādāya pitāmahayajñam ājagāma || <span class="ref">(ViP_4,4.21|)</span></p>
               
               
               <p id="ViP_4,4.22|">sagaro 'py aśvam āsādya taṃ yajñaṃ samāpayām āsa || <span class="ref">(ViP_4,4.22|)</span></p>
               
               
               <p id="ViP_4,4.23|">sāgaraṃ cātmajaprītyā putratve kalpayām āsa || <span class="ref">(ViP_4,4.23|)</span></p>
               
               
               <p id="ViP_4,4.24|">tasyāṃśumato dilīpaḥ putro 'bhavat || <span class="ref">(ViP_4,4.24|)</span></p>
               
               
               <p id="ViP_4,4.25|">dilīpasya bhagīratho yo 'sau gaṅgāṃ svargād ihānīya bhāgīrathīsaṃjñāṃ cakāra || <span class="ref">(ViP_4,4.25|)</span></p>
               
               
               <p id="ViP_4,4.26|">bhagīrathāc chrutas tasyāpi nābhāgas tato 'mbarīṣas tasmāt sindhudvīpaḥ |
                  sindhudvīpād ayutāyus tatputraś ca ṛtuparṇo nalasahāyo 'kṣahṛdayajño 'bhūt || <span class="ref">(ViP_4,4.26|)</span></p>
               
               
               <p id="ViP_4,4.27|">ṛtuparṇaputraḥ sarvakāmas tattanayaḥ sudāsaḥ sudāsāt saudāso mitrasahanāmā || <span class="ref">(ViP_4,4.27|)</span></p>
               
               
               <p id="ViP_4,4.28|">sa cāṭavyāṃ mṛgayāṃ gato vyāghradvayam apaśyat || <span class="ref">(ViP_4,4.28|)</span></p>
               
               
               <p id="ViP_4,4.29|">tābhyāṃ ca tad vanam apamṛgaṃ kṛtaṃ sa caikaṃ tayor bāṇena jaghāna || <span class="ref">(ViP_4,4.29|)</span></p>
               
               
               <p id="ViP_4,4.30|">mriyamāṇaś cāsāv atibhīṣaṇākṛtir atikarālavadano rākṣaso 'bhavat || <span class="ref">(ViP_4,4.30|)</span></p>
               
               
               <p id="ViP_4,4.31|">dvitīyo 'pi pratikriyāṃ te kariṣyāmīty uktvāntardhānaṃ jagāma || <span class="ref">(ViP_4,4.31|)</span></p>
               
               
               <p id="ViP_4,4.32|">kālena gacchatā sa saudāso yajñam ayajat |
                  pariniṣṭhitayajñe cācārye vasiṣṭhe niṣkrānte tad rakṣo vasiṣṭharūpam āsthāya yajñāvasāne
                  mama samāṃsaṃ bhojanaṃ deyaṃ tat saṃskriyatāṃ kṣaṇād ihāgamiṣyāmīty uktvā niṣkrāntaḥ
                  || <span class="ref">(ViP_4,4.32|)</span></p>
               
               
               <p id="ViP_4,4.33|">bhūyaś ca sūdaveṣaṃ kṛtvā rājājñayā mānuṣamāṃsaṃ saṃskṛtya rājñe nyavedayat || <span class="ref">(ViP_4,4.33|)</span></p>
               
               
               <p id="ViP_4,4.34|">asāv api hiraṇyapātrasthitaṃ māṃsam ādāya vasiṣṭhāgamanapratīkṣo 'bhavat |
                  āgatāya ca vasiṣṭhāya niveditavān || <span class="ref">(ViP_4,4.34|)</span></p>
               
               
               <p id="ViP_4,4.35|">sa cāpy acintayad aho 'sya rājño dauḥśīlyaṃ yenaitan māṃsam asmākaṃ prayacchati kim
                  etad dravyajātam iti dhyānaparo 'bhūt |
                  apaśyac ca tan mānuṣamāṃsam |
                  tataś ca krodhakaluṣīkṛtacetā rājānaṃ prati śāpam utsasarja |
                  yasmād abhojyam etad asmadvidhānāṃ tapasvinām avagacchann api bhavān mahyaṃ dadāti
                  tasmāt tavaivātra lolupā buddhir bhaviṣyatīti || <span class="ref">(ViP_4,4.35|)</span></p>
               
               
               <p id="ViP_4,4.36|">anantaraṃ ca tenāpi bhagavataivābhihito 'smīty ukte kiṃ kiṃ mayaivābhihitam iti saṃcintya
                  munir api samādhau tasthau || <span class="ref">(ViP_4,4.36|)</span></p>
               
               
               <p id="ViP_4,4.37|">samādhivijñānāvagatārthaś cānugrahaṃ tasmai cakāra |
                  nātyantikam etad dvādaśābdaṃ tava bhojanaṃ bhaviṣyatīti || <span class="ref">(ViP_4,4.37|)</span></p>
               
               
               <p id="ViP_4,4.38|">asāv api tu pragṛhyodakāñjaliṃ muniśāpapradānāyodyato bhagavān asmadgurur nārhasy
                  enaṃ kuladevatābhūtam ācāryaṃ śaptum iti madayantyā svapatnyā prasāditaḥ |
                  sasyāmbudarakṣaṇārthaṃ tac chāpāmbu norvyāṃ na cākāśe cikṣepa tenaiva svapadau siṣeca
                  || <span class="ref">(ViP_4,4.38|)</span></p>
               
               
               <p id="ViP_4,4.39|">tena krodhāśritenāmbhasā dagdhacchāyau tatpādau kalmāṣatām upagatau |
                  tataḥ sa kalmāṣapādasaṃjñām avāpa || <span class="ref">(ViP_4,4.39|)</span></p>
               
               
               <p id="ViP_4,4.40|">vasiṣṭhaśāpāc ca ṣaṣṭhe kāle rākṣasabhāvam upetyāṭavyāṃ paryaṭann anekaśo mānuṣān
                  abhakṣayat || <span class="ref">(ViP_4,4.40|)</span></p>
               
               
               <p id="ViP_4,4.41|">ekadā tu kaṃcin munim ṛtukāle bhāryayā saha saṃgataṃ dadarśa |
                  tayoś ca tam atibhīṣaṇaṃ rākṣasam avalokya trāsāt pradhāvitayor dampatyor brāhmaṇaṃ
                  jagrāha || <span class="ref">(ViP_4,4.41|)</span></p>
               
               
               <p id="ViP_4,4.42|">tataḥ sā brāhmaṇī bahuśas taṃ yācitavatī |
                  prasīdekṣvākukulatilakabhūtas tvaṃ mahārāja mitrasaho na rākṣaso nārhasi strīdharmasukhābhijño
                  mayy akṛtārthāyām imaṃ madbhartāram attum ity evaṃ bahuprakāraṃ tasyāṃ vilapantyāṃ
                  vyāghraḥ paśum iva taṃ brāhmaṇam abhakṣayat || <span class="ref">(ViP_4,4.42|)</span></p>
               
               
               <p id="ViP_4,4.43|">tataś cātikopasamanvitā brāhmaṇī taṃ rājānaṃ yasmād evaṃ mayy atṛptāyāṃ tvayāyaṃ matpatir
                  bhakṣitaḥ |
                  tasmāt tvam apy antaṃ kāmopabhogapravṛttaḥ prāpsyasīti śaśāpa |
                  agniṃ praviveśa ca || <span class="ref">(ViP_4,4.43|)</span></p>
               
               
               <p id="ViP_4,4.44|">tatas tasya dvādaśābdaviparyaye vimuktaśāpasya strīviṣayābhilāṣiṇo madayantī smārayām
                  āsa || <span class="ref">(ViP_4,4.44|)</span></p>
               
               
               <p id="ViP_4,4.45|">tataḥ param asau strībhogaṃ tatyāja |
                  vasiṣṭhaś cāputreṇa rājñā putrārtham abhyarthito madayantyāṃ garbhādhānaṃ cakāra |
                  yadā ca saptavarṣāṇy asau garbho na jajñe tatas taṃ garbham aśmanā sā devī jaghāna
                  |
                  putraś cājāyata tasya cāśmaka eva nāmābhavat || <span class="ref">(ViP_4,4.45|)</span></p>
               
               
               <p id="ViP_4,4.46|">aśmakasya mūlako nāma putro 'bhavat |
                  yo 'sau niḥkṣatre kṣmātale 'smin kriyamāṇe strībhir vivastrābhiḥ parivārya rakṣitaḥ
                  tatas taṃ nārīkavacam udāharanti || <span class="ref">(ViP_4,4.46|)</span></p>
               
               
               <p id="ViP_4,4.47|">mūlakād daśarathas tasmād ilivilas tataś ca viśvasahaḥ |
                  tasmāc ca khaṭvāṅgo dilīpaḥ yo 'sau devāsurāṇāṃ saṃgrāme devair abhyarthito 'surāñ
                  jaghāna |
                  svarge ca kṛtapriyair devair varagrahaṇāya coditaḥ prāha |
                  yady avaśyaṃ varo grāhyas tan mamāyuḥ kathyatām iti |
                  anantaraṃ ca tair uktam ekamuhūrtapramāṇaṃ tavāyur ity ukto 'thāskhalitagatinā vimānena
                  laghimaguṇo martyalokam āgamyedam āha |
                  yathā na brāhmaṇebhyaḥ sakāśād ātmāpi me priyataraḥ |
                  na ca svadharmollaṅghanaṃ mayā kadācid apy anuṣṭhitam |
                  na ca sakaladevamānuṣapaśuvṛkṣādike 'py 'cyutavyatirekavatī dṛṣṭir mamābhūt |
                  tathā tam eva devaṃ munijanānusmṛtaṃ bhagavantam askhalitagatiḥ prāpayeyam ity aśeṣadevagurau
                  bhagavaty anirdeśyavapuṣi sattāmātrātmany ātmānaṃ paramātmani vāsudevākhye yuyoja
                  |
                  tatraiva ca layam avāpa || <span class="ref">(ViP_4,4.47|)</span></p>
               
               </div>
            
            <div id="d1e63601">
               
               <p id="ViP_4,4.48[1]">
                  atrāpi śrūyate śloko gītaḥ saptarṣibhiḥ purā <br />
                  khaṭvāṅgena samo nānyaḥ kaścid urvyāṃ bhaviṣyati //
                   <span class="ref">ViP_4,4.48[1]</span></p>
               
               
               <p id="ViP_4,4.48[2]">
                  yena svargād ihāgamya muhūrtaṃ prāpya jīvitam <br />
                  trayo 'bhisaṃdhitā lokā buddhyā dānena caiva hi //
                   <span class="ref">ViP_4,4.48[2]</span></p>
               
               
               <p id="ViP_4,4.49|">khaṭvāṅgād dīrghabāhuḥ putro 'bhavat |
                  tato raghus tasmād apy ajaḥ |
                  ajād daśaratho daśarathasyāpi bhagavān abjanābho jagatsthityartham ātmāṃśena rāmalakṣmaṇabharataśatrughnarūpiṇā
                  caturdhā putratvam āyāsīt |
                  rāmo 'pi bāla eva viśvāmitrayajñarakṣaṇāya gacchaṃs tāṭakāṃ jaghāna || <span class="ref">(ViP_4,4.49|)</span></p>
               
               
               <p id="ViP_4,4.50|">yajñe ca mārīcam iṣupātāhataṃ dūraṃ cikṣepa subāhupramukhāṃś ca kṣayam anayat |
                  darśanamātreṇaivāhalyām apāpāṃ cakāra |
                  janakagṛhe ca māheśvaraṃ cāpam anāyāsenaiva babhañja |
                  sītāṃ ca ayonijāṃ janakarājatanayāṃ vīryaśulkāṃ lebhe || <span class="ref">(ViP_4,4.50|)</span></p>
               
               
               <p id="ViP_4,4.51|">sakalakṣatrakṣayakāriṇam aśeṣahaihayakuladhūmaketubhūtaṃ ca paraśurāmam apāstavīryabalāvalepaṃ
                  cakāra || <span class="ref">(ViP_4,4.51|)</span></p>
               
               
               <p id="ViP_4,4.52|">pitṛvacanāc cāgaṇitarājyābhilāṣo bhrātṛbhāryāsamaveto vanaṃ viveśa || <span class="ref">(ViP_4,4.52|)</span></p>
               
               
               <p id="ViP_4,4.53|">virādhakharadūṣaṇādīn kabandhavālinau ca nijaghāna || <span class="ref">(ViP_4,4.53|)</span></p>
               
               
               <p id="ViP_4,4.54|">baddhvā cāmbhonidhim aśeṣarākṣasakulakṣayaṃ kṛtvā daśānanāpahṛtāṃ tadvadhāpahatakalaṅkām
                  apy analapraveśaśuddhām aśeṣadeveśasaṃstūyamānāṃ sītāṃ janakarājatanayām ayodhyām
                  āninye || <span class="ref">(ViP_4,4.54|)</span></p>
               
               
               <p id="ViP_4,4.54*7|">viśvāmitrabharadvājāgastyaprabhṛtibhir munivaraiḥ ṛgyajuḥsāmātharvaiḥ saṃstūyamāno
                  nṛtyagītavādyākhilalokamaṅgalavādyair vīṇāveṇumṛdaṅgabherīpaṭahaśaṅkhakāhalagomukhaprabhṛtibhiḥ
                  sunādaiḥ samastabhūbhṛtāṃ madhye sakalalokarakṣārthaṃ yathocitam abhiṣikto dāśarathiḥ
                  kosalendro raghukulatilako jānakīpriyo bhrātṛtrayapriyaḥ siṃhāsanagato dvādaśābdasahasraṃ
                  rājyam akarot || <span class="ref">(ViP_4,4.54*7|)</span></p>
               
               
               <p id="ViP_4,4.55|">bharato 'pi gandharvaviṣayasādhanāyogragandharvakoṭīs tisro jaghāna |
                  śatrughnenāpy atibalaparākramo madhuputro lavaṇo nāma rākṣaseśvaro nihato madhurā
                  ca niveśitā || <span class="ref">(ViP_4,4.55|)</span></p>
               
               
               <p id="ViP_4,4.56|">ity evamādiatulabalaparākramair atiduṣṭanibarhaṇair 'śeṣasyāsya jagato niṣpāditasthitayo
                  rāmalakṣmaṇabharataśatrughnāḥ punar api divam ārūḍhāḥ || <span class="ref">(ViP_4,4.56|)</span></p>
               
               
               <p id="ViP_4,4.57|">ye 'pi teṣu bhagavadaṃśeṣv anurāgiṇaḥ kosalanagarajanapadās te 'pi tanmanasas tatsalokatām
                  avāpuḥ || <span class="ref">(ViP_4,4.57|)</span></p>
               
               
               <p id="ViP_4,4.58|">rāmasya tu kuśalavau putrau lakṣmaṇasyāṅgadacandraketū takṣapuṣkarau bharatasya subāhuśūrasenau
                  śatrughnasya kuśasyātithir atither api niṣadhaḥ putro 'bhavat |
                  niṣadhasyāpi nalas tasya api nabho nabhasaḥ puṇḍarīkaḥ |
                  tattanayaḥ kṣemadhanvā tasya ca devānīkas tasyāpy ahīnagus tato rurus tasya ca pāriyātraḥ
                  pāriyātrād dalo dalāc chalas tasyāpy uktha ukthād vajranābhas tasmāc chaṅkhanābhas
                  tato vyutthitāśvas tataś ca viśvasaho jajñe || <span class="ref">(ViP_4,4.58|)</span></p>
               
               
               <p id="ViP_4,4.59|">hiraṇyanābhas tato mahāyogīśvaro jaiminiśiṣyo yato yājñavalkyo yogam avāpa || <span class="ref">(ViP_4,4.59|)</span></p>
               
               
               <p id="ViP_4,4.60|">hiraṇyanābhasya putraḥ puṣyas tasmād dhruvasaṃdhis tataḥ sudarśanas tasmād agnivarṇas
                  tataś ca śīghragas tasyāpi maruḥ putro 'bhūt
                  yo 'sau yogam āsthāyādyāpi kalāpagrāmam āśritas tiṣṭhati |
                  āgāmiyuge sūryavaṃśakṣatrapravartayitā bhaviṣyati |
                  prasuśrutas tasyātmajas tasyāpi susaṃdhis tataś cāpy amarṣas tasya ca mahasvāṃs tataś
                  ca viśrutavāṃs tato bṛhadbalo yo 'rjunatanayenābhimanyunā bhāratayuddhe kṣayam anīyata
                  || <span class="ref">(ViP_4,4.60|)</span></p>
               
               
               <p id="ViP_4,4.61">
                  ete hīkṣvākubhūpālāḥ prādhānyena mayeritāḥ <br />
                  eteṣāṃ caritaṃ śṛṇvan sarvapāpaiḥ pramucyate //
                   <span class="ref">ViP_4,4.61</span></p>
               
               
               <p>[[iti śrīviṣṇupurāṇe caturthe 'ṃśe caturtho 'dhyāyaḥ ]]</p>
               
               parāśara uvāca:
               
               
               <p id="ViP_4,5.1|">ikṣvākutanayo yo 'sau nimir nāmā sa tu sahasrasaṃvatsaraṃ satram ārebhe vasiṣṭhaṃ
                  ca hotāraṃ varayām āsa || <span class="ref">(ViP_4,5.1|)</span></p>
               
               
               <p id="ViP_4,5.2|">tam āha vasiṣṭho 'ham indreṇa pañcavarṣaśataṃ yāgārthaṃ prathamataraṃ vṛtas tadanantaraṃ
                  pratipālyatām āgatas tavāpi ṛtvig bhaviṣyāmīty ukte sa pṛthivīpatir na kiṃcid uktavān
                  || <span class="ref">(ViP_4,5.2|)</span></p>
               
               
               <p id="ViP_4,5.3|">vasiṣṭho 'py anena samanvicchitam ity amarapater yāgam akarot || <span class="ref">(ViP_4,5.3|)</span></p>
               
               
               <p id="ViP_4,5.4|">so 'pi tatkālam evānyair gautamādibhir yāgam akārayat |
                  samāpte cāmarapater yāge tvarāvān vasiṣṭho nimeḥ karma kariṣyāmīty ājagāma |
                  tatkarmakartṛtvaṃ ca tatra gautamasya dṛṣṭvātha svapate tasmai rājñe mām apratyākhyāyaitad
                  anena gautamāya karmāntaraṃ samarpitaṃ yasmāt tasmād ayaṃ videho bhaviṣyatīti śāpaṃ
                  dadau || <span class="ref">(ViP_4,5.4|)</span></p>
               
               
               <p id="ViP_4,5.5|">pratibuddhaś cāsāv avanipatir api prāha |
                  yasmān mām asaṃbhāṣyājñānata eva śayānasya śāpotsargam asau duṣṭaguruś cakāra tasmāt
                  tasyāpi dehaḥ patito bhaviṣyatīti pratiśāpaṃ dattvā deham atyajat || <span class="ref">(ViP_4,5.5|)</span></p>
               
               
               <p id="ViP_4,5.6|">tasmāc chāpāc ca mitrāvaruṇayos tejasi vasiṣṭhatejaḥ praviṣṭam |
                  urvaśīdarśanād udbhūtabījaprapātayos sakāśād vasiṣṭho deham aparaṃ lebhe || <span class="ref">(ViP_4,5.6|)</span></p>
               
               
               <p id="ViP_4,5.7|">nimer api taccharīram atimanoharatailagandhādibhir upasaṃskriyamāṇaṃ naiva kledādikaṃ
                  doṣam avāpa sadyomṛtam iva tasthau |
                  yajñasamāptau bhāgagrahaṇāyāgatān devān V devān āgatān ṛtvija ūcuḥ |
                  yajamānāya varo dīyatām iti devaiś ca chandito 'sau nimir āha || <span class="ref">(ViP_4,5.7|)</span></p>
               
               
               <p id="ViP_4,5.8|">bhagavanto 'khilasaṃsāraduḥkhasaṃghātasya chettāro na hy etāvaj jagaty anyad duḥkham
                  asti yac charīrātmanor viyoge bhavati |
                  tad aham icchāmi sakalalokalocaneṣu vastuṃ na punaḥ śarīragrahaṇaṃ kartum ity evam
                  uktair devair asāv aśeṣabhūtānāṃ netreṣv avatāritaḥ || <span class="ref">(ViP_4,5.8|)</span></p>
               
               
               <p id="ViP_4,5.9|">tato bhūtāny unmeṣanimeṣaṃ cakruḥ |
                  aputrasya tasya bhūbhujaḥ śarīram arājakabhīravas te munayo 'raṇyā mamanthuḥ || <span class="ref">(ViP_4,5.9|)</span></p>
               
               
               <p id="ViP_4,5.10|">tatra ca kumāro jajñe jananāj janakasaṃjñāṃ cāvāpa || <span class="ref">(ViP_4,5.10|)</span></p>
               
               
               <p id="ViP_4,5.11|">abhūd videho 'sya piteti vaideho mathanān mithir abhūt |
                  tasyodāvasuḥ putro 'bhavat |
                  udāvasor nandivardhanas tataḥ suketuḥ tasmāc ca devarātas tataś ca bṛhadukthas tasya
                  ca mahāvīryas tasyāpi satyadhṛtis dhṛtiḥ tataś ca dhṛṣṭaketur ajāyata dhṛṣṭaketor
                  haryaśvas tasya ca marur maroḥ pratibandhakas tasmāt kṛtarathas tasmāt kṛtis tasya
                  vibudhaḥ tasyāpi mahādhṛtis tataś ca kṛtirātas tato mahāromā |
                  tasya suvarṇaromā tasyāpi hrasvaromā tataḥ sīradhvajo 'bhūt |
                  tasya putrārthaṃ yajanabhuvaṃ kṛṣataḥ sīre sītā duhitā samutpannā |
                  sīradhvajasya bhrātā sāṃkāśyādhipatiḥ kuśadhvajanāmā |
                  sīradhvajasyāpatyaṃ bhānumān bhānumataḥ śatadyumnaḥ tasya śucis tasmād ūrjavaho putro
                  jajñe || <span class="ref">(ViP_4,5.11|)</span></p>
               
               
               <p id="ViP_4,5.12|">tasyāpi śatadhvajaḥ tataḥ kuṇiḥ kuṇer añjanas tatputra ṛtujit tato 'riṣṭanemis tasmāc
                  chrutāyuḥ śrutāyuṣaḥ supārvas tasmāt saṃjayas tataḥ kṣemāris tasmād anenās tasmād
                  mīnarathas tasya satyarathas tasya sātyarathiḥ sātyarather upagus tasmāc chāśvatas
                  tasmāt sudhanvā tasyāpi subhāṣaḥ tataḥ suśrutas tasmāj jayo jayaputro vijayas tasya
                  ca ṛto nāma suśrutaḥ tasmāt suśrutāj jayaḥ tasya putro
                  vijayaḥ vijayasya ṛtaḥ ṛtāt sunayas tato vītahavyas tasmād dhṛtir dhṛter bahulāśvas
                  tasya putraḥ kṛtiḥ kṛtau saṃtiṣṭate 'yaṃ janakavaṃśaḥ || <span class="ref">(ViP_4,5.12|)</span></p>
               
               
               <p id="ViP_4,5.13|">ity ete maithilāḥ prācuryeṇa teṣām ātmavidyāśrayiṇo bhūpālā bhaviṣyantīti || <span class="ref">(ViP_4,5.13|)</span></p>
               
               
               <p>[[iti śrīviṣṇupurāṇe caturthe 'ṃśe pañcamo 'dhyāyaḥ ]]</p>
               
               </div>
            
            <div id="d1e63750">
               maitreya uvāca:
               
               <p id="ViP_4,6.1">
                  sūryasya bhagavan vaṃśaḥ kathito bhavatā mama <br />
                  somasya vaṃśe tv akhilāñ śrotum icchāmi pārthivān //
                   <span class="ref">ViP_4,6.1</span></p>
               
               
               <p id="ViP_4,6.2">
                  kīrtyate sthirakīrtīnāṃ yeṣām adyāpi saṃtatiḥ <br />
                  prasādasumukhas tan me brahmann ākhyātum arhasi //
                   <span class="ref">ViP_4,6.2</span></p>
               
               parāśara uvāca:
               
               
               <p id="ViP_4,6.3|">śrūyatāṃ muniśārdūla vaṃśaḥ prathitatejasaḥ |
                  somasyānukramāt khyātā yatrorvīpatayo 'bhavan || <span class="ref">(ViP_4,6.3|)</span></p>
               
               
               <p id="ViP_4,6.4|">ayaṃ hi vaṃśo 'tibalaparākramadyutiśīlaceṣṭāvadbhir atiguṇānvitair nahuṣayayātikārtavīryārjunādibhir
                  bhūpālair alaṃkṛtaḥ |
                  tam ahaṃ kathayāmi śrūyatām || <span class="ref">(ViP_4,6.4|)</span></p>
               
               
               <p id="ViP_4,6.5|">akhilajagatsraṣṭur bhagavannārāyaṇanābhisarojinīsamudbhavābjayoner brahmaṇaḥ putro
                  'trir atreḥ somaḥ || <span class="ref">(ViP_4,6.5|)</span></p>
               
               
               <p id="ViP_4,6.6|">taṃ ca bhagavān abjayonir aśeṣauṣadhīdvijanakṣatrāṇām ādhipatye 'bhyaṣecayat || <span class="ref">(ViP_4,6.6|)</span></p>
               
               
               <p id="ViP_4,6.7|">sa ca rājasūyam akarot |
                  tatprabhāvād atyutkṛṣṭādhipatyādhiṣṭhātṛtvāc cainaṃ mada āviveśa || <span class="ref">(ViP_4,6.7|)</span></p>
               
               
               <p id="ViP_4,6.8|">madāvalepāc cāsau sakaladevaguror bṛhaspates tārāṃ nāma patnīṃ jahāra || <span class="ref">(ViP_4,6.8|)</span></p>
               
               
               <p id="ViP_4,6.9|">bahuśas tu bṛhaspaticoditena bhagavatā brahmaṇā codyamānaḥ sakalaiś ca devarṣibhir
                  yācyamāno 'pi na mumoca || <span class="ref">(ViP_4,6.9|)</span></p>
               
               
               <p id="ViP_4,6.10|">tasya ca bṛhaspatidveṣād uśanā pārṣṇigrāho 'bhavat || <span class="ref">(ViP_4,6.10|)</span></p>
               
               
               <p id="ViP_4,6.11|">aṅgiraḥ sakāśād upalabdhavidyo bhagavān rudro bṛhaspateḥ sahāyyam akarot || <span class="ref">(ViP_4,6.11|)</span></p>
               
               
               <p id="ViP_4,6.12|">yataś cośanā tato jambhakumbhādyāḥ samastā eva daityadānavanikāyā mahāntam udyamaṃ
                  cakruḥ |
                  bṛhaspater api sakaladevasainyasahāyaḥ śakro 'bhavat || <span class="ref">(ViP_4,6.12|)</span></p>
               
               
               <p id="ViP_4,6.13|">evaṃ ca tayor atīvograḥ saṃgrāmas tārānimittas tārakāmayo nāmābhavat |
                  tataḥ samastaśastrāṇy asureṣu rudrapurogamā devā deveṣu cāśeṣadānavā mumucuḥ || <span class="ref">(ViP_4,6.13|)</span></p>
               
               
               <p id="ViP_4,6.14|">evaṃ ca devāsurāhavakṣobhakṣubdhahṛdayam aśeṣaṃ eva jagad brahmāṇaṃ śaraṇaṃ jagāma
                  || <span class="ref">(ViP_4,6.14|)</span></p>
               
               
               <p id="ViP_4,6.15|">tataś ca bhagavān apy uśanasaṃ śaṃkaram asurān devāṃś ca nivārya bṛhaspataye tārām
                  adadāt |
                  tāṃ cāntaḥprasavām avalokya bṛhaspatir āha || <span class="ref">(ViP_4,6.15|)</span></p>
               
               
               <p id="ViP_4,6.16|">naiṣa mama kṣetre bhavatyānyasya suto dhāryaḥ samutsṛjainam alam atidhārṣṭyeneti || <span class="ref">(ViP_4,6.16|)</span></p>
               
               
               <p id="ViP_4,6.17|">sā ca tenaivam uktātipativratā bhartṛvacanāt tam īṣikāstambe garbham utsasarja || <span class="ref">(ViP_4,6.17|)</span></p>
               
               
               <p id="ViP_4,6.18|">sa cotsṛṣṭamātra evātitejasā devānāṃ tejāṃsy ācikṣepa || <span class="ref">(ViP_4,6.18|)</span></p>
               
               
               <p id="ViP_4,6.19|">bṛhaspatim induṃ ca tasya kumārasyāticārutayā sābhilāṣau dṛṣṭvā devāḥ samutpannasaṃdehās
                  tārāṃ papracchuḥ || <span class="ref">(ViP_4,6.19|)</span></p>
               
               
               <p id="ViP_4,6.21|">satyaṃ kathayāsmākam atisubhage kasyāyam ātmajaḥ somasyātha bṛhaspateḥ putraḥ |
                  ityuktāpi sā tārā hriyā na kiṃcid uvāca |
                  bahuśo 'py abhihitā yadāsau devebhyo nācacakṣe tataś ca sa kumāras tāṃ śaptum udyataḥ
                  prāha ca |
                  duṣṭe kasmān mama tātaṃ nākhyāsi |
                  adyaiva te 'līkalajjāvatyās tathā śāstim ayam ahaṃ karomi yathā naivam anyāpy atimantharavacanā
                  bhaviṣyatīti
                  atha bhagavān pitāmahas taṃ kumāraṃ saṃnivārya svayam apṛcchat tārām |
                  kathaya vatse kasyāyam ātmajaḥ somasya atha bṛhaspater ity uktā lajjājaḍam āha somasyeti
                  || <span class="ref">(ViP_4,6.21|)</span></p>
               
               
               <p id="ViP_4,6.22|">tataḥ sphuraducchvasitāmalakapolakāntir bhagavān uḍupatis tam āliṅgya kumāraṃ sādhu
                  sādhu vatsa prājño 'sīti budha iti nāma cakre || <span class="ref">(ViP_4,6.22|)</span></p>
               
               
               <p id="ViP_4,6.23|">sa cākhyātam evaitad yathelāyām ātmajapurūravasam utpādayām āsa |
                  purūravās tv atidānaśīlo 'tiyajvātitejasvī yaṃ satyavādinam atirūpiṇaṃ mitrāvaruṇaśāpān
                  mānuṣe loke mayā vastavyam iti kṛtamatir urvaśī dadarśa || <span class="ref">(ViP_4,6.23|)</span></p>
               
               
               <p id="ViP_4,6.24|">dṛṣṭamātre ca yasminn apahāya mānam aśeṣasvargābhilāṣam apāsya tanmanaskā bhūtvā tam
                  evopatasthe || <span class="ref">(ViP_4,6.24|)</span></p>
               
               
               <p id="ViP_4,6.25|">so 'pi ca tām atiśayitasakalalokastrīkāntisaukumāryalāvaṇyagativilāsahāsādiguṇām avalokya
                  tadāyattacittavṛttir babhūva || <span class="ref">(ViP_4,6.25|)</span></p>
               
               
               <p id="ViP_4,6.26|">ubhayam api tanmanaskam ananyadṛṣṭi parityaktasamastānyatprayojanam abhūt || <span class="ref">(ViP_4,6.26|)</span></p>
               
               
               <p id="ViP_4,6.27|">rājā tu prāgalbhyāt tām āha || <span class="ref">(ViP_4,6.27|)</span></p>
               
               
               <p id="ViP_4,6.28|">subhru tvām aham atikāmo 'smi |
                  prasīdānurāgam udvahety uktā lajjāvakhaṇḍitam urvaśī prāha || <span class="ref">(ViP_4,6.28|)</span></p>
               
               
               <p id="ViP_4,6.29|">bhavatv evaṃ yadi me samayaparipālanaṃ bhavān karoti || <span class="ref">(ViP_4,6.29|)</span></p>
               
               
               <p id="ViP_4,6.30|">ākhyāhi me samayam ity atha pṛṣṭā punar abravīt |
                  śayanasamīpe mamoraṇakadvayaṃ putrabhūtaṃ nāpaneyam |
                  bhavāṃś ca mayā nagno na draṣṭavyaḥ |
                  ghṛtamātraṃ ca mamāhāra ity evam eveti bhūpatir āha |
                  tayā ca sahāvanīpatir alakāyāṃ caitrarathādivaneṣv amalapadmaṣaṇḍeṣu saraḥsv abhiramamāṇa
                  ekaṣaṣṭivarṣāṇy anudinapravardhamānapramodo 'nayat || <span class="ref">(ViP_4,6.30|)</span></p>
               
               
               <p id="ViP_4,6.31|">urvaśī ca tadupabhogāt pratidinapravardhamānānurāgā amaralokavāse 'pi na spṛhāṃ cakāra
                  || <span class="ref">(ViP_4,6.31|)</span></p>
               
               
               <p id="ViP_4,6.32|">vinā corvaśyā suraloko 'psarasāṃ siddhagandharvāṇāṃ ca nātiramaṇīyo 'bhavat || <span class="ref">(ViP_4,6.32|)</span></p>
               
               
               <p id="ViP_4,6.33|">tataś corvaśīpurūravasoḥ samayavid viśvāvasur gandharvasamaveto niśi śayanābhyāśād
                  ekam uraṇakaṃ jahāra || <span class="ref">(ViP_4,6.33|)</span></p>
               
               
               <p id="ViP_4,6.34|">tasyākāśe nīyamānasyorvaśī śabdam aśṛṇot |
                  āha ca mamānāthāyāḥ putraḥ kenāpy'pahriyate kaṃ śaraṇam upayāmīty V iti ākarṇya rājā
                  nagnaṃ māṃ devī drakṣyatīti na yayau |
                  athānyam apy uraṇakam ādāya gandharvā yayuḥ |
                  tasyāpy apahriyamāṇasyaśabdam ākarṇya'kāśe punar apy anāthāsmy aham abhartṛkā kupuruṣāśrayety
                  ārtarāviṇī babhūva || <span class="ref">(ViP_4,6.34|)</span></p>
               
               
               <p id="ViP_4,6.35|">rājāpy amarṣavaśād andhakāram etad iti khaḍgam ādāya duṣṭa duṣṭa hato 'sīti vyāharann
                  abhyadhāvat || <span class="ref">(ViP_4,6.35|)</span></p>
               
               
               <p id="ViP_4,6.36|">tāvac ca gandharvair atīvojjvalā vidyuj janitā |
                  tatprabhayā corvaśī rājānam apagatāmbaraṃ dṛṣṭvāpavṛttasamayā tatkṣaṇād evāpakrāntā
                  || <span class="ref">(ViP_4,6.36|)</span></p>
               
               
               <p id="ViP_4,6.37|">parityajya tāv uraṇakau gandharvāḥ suralokam upagatāḥ || <span class="ref">(ViP_4,6.37|)</span></p>
               
               
               <p id="ViP_4,6.38|">rājāpi ca tau meṣāv ādāya hṛṣṭamanāḥ svaśayanam āyāto norvaśīṃ dadarśa || <span class="ref">(ViP_4,6.38|)</span></p>
               
               
               <p id="ViP_4,6.39|">tāṃ cāpaśyann apagatāmbara evonmattarūpo babhrāma |
                  kurukṣetre cāmbhojasarasy anyābhiś catasṛbhir apsarobhiḥ samavetām urvaśīṃ dadarśa
                  |
                  tataś conmattarūpo jāye he tiṣṭha manasi ghore tiṣṭha vacasīty anekaprakāraṃ sūktam
                  avocat || <span class="ref">(ViP_4,6.39|)</span></p>
               
               
               <p id="ViP_4,6.40|">āha corvaśī |
                  mahārājālam anenāvivekaceṣṭitenāntarvatny aham abdānte bhavatātrāgantavyaṃ kumāras
                  te bhaviṣyatīty ekāṃ ca niśām ahaṃ tvayā saha vatsyāmīty uktaḥ prahṛṣṭaḥ svapuraṃ
                  jagāma || <span class="ref">(ViP_4,6.40|)</span></p>
               
               
               <p id="ViP_4,6.41|">tāsāṃ cāpsarasām urvaśī kathayām āsa |
                  ayaṃ sa puruṣotkarṣṭo yenāham etāvantaṃ kālam anurāgākṛṣṭamānasā sahoṣitety evam uktās
                  tām apsarasa ūcuḥ |
                  sādhu sādhv asya rūpam anena sahāsmākam api sarvakālam abhirantuṃ spṛhā bhavet |
                  ity abde ca pūrṇe sa rājā tatrājagāma |
                  kumāraṃ cāyuṣam asmai tadorvaśī dadau || <span class="ref">(ViP_4,6.41|)</span></p>
               
               
               <p id="ViP_4,6.42|">ekāṃ ca niśāṃ tena rājñā sahoṣitvā pañcaputrotpattaye garbham avāpa || <span class="ref">(ViP_4,6.42|)</span></p>
               
               
               <p id="ViP_4,6.43|">uvāca cainaṃ rājānam asmatprītyā mahārājāya sarva eva gandharvā varadāḥ saṃvṛttā vriyatāṃ
                  vara iti || <span class="ref">(ViP_4,6.43|)</span></p>
               
               
               <p id="ViP_4,6.44|">āha rājā |
                  vijitasakalārātir avihatendriyasāmarthyo bandhumān amitabalakośo nānyad asmākam urvaśīsālokyād
                  aprāpyam asti |
                  tad aham anayā sahorvaśyā kālaṃ netum abhilaṣāmi || <span class="ref">(ViP_4,6.44|)</span></p>
               
               
               <p id="ViP_4,6.45|">ity ukte gandharvā rājñe 'gnisthālīṃ daduḥ || <span class="ref">(ViP_4,6.45|)</span></p>
               
               
               <p id="ViP_4,6.46|">ūcuś cainam agnim āmnāyānusārī bhūtvā tridhā kṛtvorvaśīsalokatāmanoratham uddiśya
                  samyag yajethās tato 'vaśyam abhilaṣitam avāpsyasīty uktas tām agnisthālīm ādāyājagāma
                  antar aṭavyām acintayad aho me 'timūḍhatā yad agnisthalī mayānītā norvaśīti |
                  athainām aṭavyām evāgnisthālīṃ tatyāja svapuraṃ cājagāma || <span class="ref">(ViP_4,6.46|)</span></p>
               
               
               <p id="ViP_4,6.47|">vyatītārdharātrasamaye vinidraś cācintayat |
                  mamorvaśīsālokyaprāptyartham agnisthālī gandharvair dattā sā ca mayāṭavyāṃ parityaktā
                  |
                  tad ahaṃ tatra tadāharaṇāya yāsyāmīty utthāya tatrāpy upagato nāgnisthālīm apaśyat
                  |
                  śamīgarbhaṃ cāśvattham agnisthālīsthāne dṛṣṭvācintayat |
                  mayātra sthālī nikṣiptā sā cāśvatthaḥ śamīgarbho 'bhūt |
                  tad enam evāham agnirūpam ādāya svapuram abhigamyāraṇīṃ kṛtvā tadutpannāgner upāstiṃ
                  kariṣyāmīty evam eva svapuram upagato 'raṇiṃ cakāra || <span class="ref">(ViP_4,6.47|)</span></p>
               
               
               <p id="ViP_4,6.48|">tatpramāṇaṃ cāṅgulaiḥ kurvan gāyatrīm apaṭhat |
                  paṭhataś cākṣarasaṃkhyāny evāṅgulāny araṇy abhavat |
                  tatrāgniṃ nirmathyāgnitrayam āmnāyānusārī bhūtvā juhāva urvaśīsālokyaṃ ca phalam abhisaṃhitavān
                  || <span class="ref">(ViP_4,6.48|)</span></p>
               
               
               <p id="ViP_4,6.49|">tenaivāgnividhinā bahuvidhān yajñān iṣṭvā gāndharvalokān avāpyorvaśyā saha viyogaṃ
                  nāvāpa || <span class="ref">(ViP_4,6.49|)</span></p>
               
               
               <p id="ViP_4,6.50|">eko 'gnir ādāv abhavad ailena tv atra manvantare tredhā pravartita iti || <span class="ref">(ViP_4,6.50|)</span></p>
               
               
               <p>[[iti śrīviṣṇupurāṇe caturthe 'ṃśe ṣaṣṭho 'dhyāyaḥ ]]</p>
               
               parāśara uvāca:
               
               
               <p id="ViP_4,7.1|">tasyāpy āyur dhīmān amāvasur viśvāvasuḥ śatāyur śrutāyuḥ saṃjñāḥ ṣaḍ abhavan putrāḥ
                  || <span class="ref">(ViP_4,7.1|)</span></p>
               
               
               <p id="ViP_4,7.2|">amāvasor bhīmo nāma putro 'bhavat || <span class="ref">(ViP_4,7.2|)</span></p>
               
               
               <p id="ViP_4,7.3|">bhīmasya kāñcanaḥ kāñcanāt suhotras tasyāpi jahnuḥ |
                  yo 'sau yajñavāṭam akhilaṃ gaṅgāmbhasā plāvitam ālokya krodhasaṃraktanayano bhagavantaṃ
                  yajñapuruṣam ātmani parameṇa samādhinā samāropyākhilām eva gaṅgām apibat || <span class="ref">(ViP_4,7.3|)</span></p>
               
               
               <p id="ViP_4,7.4|">athainaṃ devarṣayaḥ prasādayām āsuḥ |
                  duhitṛtve cāsya gaṅgām anayan || <span class="ref">(ViP_4,7.4|)</span></p>
               
               
               <p id="ViP_4,7.5|">jahnoś ca sumantur nāma putro 'bhavat |
                  tasyāpy ajakas tato balākāśvas tasmāt kuśaḥ kuśasya kuśāmbakuśanābhāmūrtarayāmāvasavaś
                  catvāraḥ putrā babhūvuḥ || <span class="ref">(ViP_4,7.5|)</span></p>
               
               
               <p id="ViP_4,7.6|">teṣāṃ kuśāmbaḥ śakratulyo me putro bhaved iti tapaś cakāra |
                  taṃ cogratapasam avalokya mā bhavatv anyo 'smattulyavīrya ity ātmanaivāsyendraḥ putratvam
                  agacchat || <span class="ref">(ViP_4,7.6|)</span></p>
               
               
               <p id="ViP_4,7.7|">gādhir nāma sa kauśiko 'bhavat |
                  gādhiś ca satyavatīṃ kanyām ajanayat |
                  tāṃ ca bhārgava ṛcīko vavre || <span class="ref">(ViP_4,7.7|)</span></p>
               
               
               <p id="ViP_4,7.8|">gādhir apy atiroṣaṇāyātivṛddhāya ca brāhmaṇāya dātum anicchann ekataḥ śyāmakarṇānām
                  induvarcasām anilaraṃhasām aśvānāṃ sahasraṃ kanyāśulkam ayācata || <span class="ref">(ViP_4,7.8|)</span></p>
               
               
               <p id="ViP_4,7.9|">tenāpy ṛṣ.iṇā varuṇasakāśād upalabhyāśvatīrthotpannaṃ tādṛgaśvasahasraṃ dattam |
                  tatas tām ṛcīkaḥ kanyām upayeme |
                  ṛcīkaś ca tasyāś carum apatyārthaṃ cakāra || <span class="ref">(ViP_4,7.9|)</span></p>
               
               
               <p id="ViP_4,7.10|">tatprasāditaś ca tanmātre kṣatravaraputrotpattaye carum aparaṃ sādhayām āsa || <span class="ref">(ViP_4,7.10|)</span></p>
               
               
               <p id="ViP_4,7.11|">eṣa carur bhavatyāyam aparas tvanmātrā samyag upayojya ity uktvā vanaṃ jagāma || <span class="ref">(ViP_4,7.11|)</span></p>
               
               
               <p>upayogakāle ca tāṃ mātā satyavatīm āha |
                  putri sarva evātmaputram atiguṇaṃ samabhilaṣati
                  nātmajāyābhrātṛguṇeṣv atīvādṛto bhavati ||</p>
               
               
               <p id="ViP_4,7.12|">ato 'rhasi mamātmīyaṃ caruṃ dātuṃ madīyaṃ carum ātmanopayoktum || <span class="ref">(ViP_4,7.12|)</span></p>
               
               
               <p id="ViP_4,7.13|">matputreṇa hi sakalabhūmaṇḍalaparipālanaṃ kāryaṃ kiyad vā brāhmaṇasya balavīryasaṃpad
                  ity uktvā sā svacaruṃ mātre dattavatī || <span class="ref">(ViP_4,7.13|)</span></p>
               
               
               <p id="ViP_4,7.14|">atha vanād apy āgamya satyavatīm ṛṣir apaśyat || <span class="ref">(ViP_4,7.14|)</span></p>
               
               
               <p id="ViP_4,7.15|">āha cainām atipāpe kim idam akāryaṃ bhavatyā kṛtam |
                  atiraudraṃ te vapur ālakṣyate |
                  nūnaṃ tvayā tvanmātṛsātkṛtaś carur upayukto na yuktam etat || <span class="ref">(ViP_4,7.15|)</span></p>
               
               
               <p id="ViP_4,7.16|">mayā hi tatra carau sakalaiva śauryavīryabalasaṃpad āropitā |
                  tvadīye carāv apy akhilaśāntijñānatitikṣādikī brāhmaṇasaṃpat |
                  etac ca viparītaṃ kurvantyās tavātiraudrāstradhāraṇamāraṇaniṣṭhaḥ kṣatriyācāraḥ putro
                  bhaviṣyaty asyā |
                  copaśamarucir brāhmaṇācāra ity ākarṇyaiva sā tasya pādau jagrāha || <span class="ref">(ViP_4,7.16|)</span></p>
               
               
               <p id="ViP_4,7.17|">praṇipatya cainam āha |
                  bhagavan mayaitad ajñānād anuṣṭhitam |
                  prasādaṃ me kuru |
                  maivaṃvidhaḥ putro bhavatu |
                  kāmam evaṃvidhaḥ pautro bhavatv ity ukto munir apy āhaivam astv iti || <span class="ref">(ViP_4,7.17|)</span></p>
               
               
               <p id="ViP_4,7.18|">anantaraṃ ca sā jamadagnim ajījanat |
                  tanmātā ca viśvāmitraṃ janayām āsa |
                  satyavatī ca kauśikī nāma nady abhavat |
                  jamadagnir ikṣvākuvaṃśodbhavasya reṇos tanayāṃ reṇukām upayeme |
                  tasyāṃ cāśeṣakṣatrahantāraṃ paraśurāmasaṃjñaṃ bhagavataḥ sakalalokaguror nārāyaṇasyāṃśaṃ
                  jamadagnir ajījanat || <span class="ref">(ViP_4,7.18|)</span></p>
               
               
               <p id="ViP_4,7.19|">viśvāmitraputras tu bhārgava eva śunaḥśepo devair dattaḥ |
                  tataś ca devarātanāmābhavat |
                  tataś cānye madhucchandajayakṛtadevāṣṭakakacchapahārītakākhyā viśvāmitraputrā babhūvuḥ
                  || <span class="ref">(ViP_4,7.19|)</span></p>
               
               
               <p id="ViP_4,7.20|">teṣāṃ ca bahūni kauśikagotrāṇy ṛṣyantareṣu vaivāhyāni bhavantīti || <span class="ref">(ViP_4,7.20|)</span></p>
               
               
               <p>[[iti śrīviṣṇupurāṇe caturthe 'ṃśe saptamo 'dhyāyaḥ ]]</p>
               
               parāśara uvāca:
               
               
               <p id="ViP_4,8.1|">purūravaso jyeṣṭhaputro yas tv āyurnāmā sa rāhor duhitaram upayeme || <span class="ref">(ViP_4,8.1|)</span></p>
               
               
               <p id="ViP_4,8.2|">tasyāṃ sa pañca putrān utpādayām āsa |
                  nahuṣakṣatravṛddharambharajisaṃjñās tathaivānenāḥ pañcamaḥ putro 'bhūt |
                  kṣatravṛddhāt suhotraḥ putro 'bhavat || <span class="ref">(ViP_4,8.2|)</span></p>
               
               
               <p id="ViP_4,8.3|">kāśyaleśagṛtsamadās tasya putrās trayo 'bhavan |
                  gṛtsamadasya śaunakaś cāturvarṇyapravartayitābhūt || <span class="ref">(ViP_4,8.3|)</span></p>
               
               
               <p id="ViP_4,8.4|">kāśyasya kāśīrājas tato dīrghatamāḥ putro 'bhavat |
                  dhanvantaris tu dīrghatamaso 'bhavat |
                  sa hi saṃsiddhakāryakaraṇaḥ sakalasaṃbhūtiṣv aśeṣajñānavid bhagavatā nārāyaṇena cātītasaṃbhūtāv
                  asmai varo dattaḥ || <span class="ref">(ViP_4,8.4|)</span></p>
               
               
               <p id="ViP_4,8.5|">kāśīrājagotre 'vatīrya tvam aṣṭadhā samyag āyurvedaṃ kariṣyasi yajñabhāk ca bhaviṣyasīti
                  abhihitaḥ || <span class="ref">(ViP_4,8.5|)</span></p>
               
               
               <p id="ViP_4,8.6|">tasya ca dhanvantareḥ putraḥ ketumān ketumato bhīmarathaḥ |
                  tasyāpi divodāsas tataḥ pratardanaḥ |
                  sa ca bhadraśreṇyavaṃśavināśād aśeṣāḥ śatravo 'nena jitā iti śatrujid abhavat || <span class="ref">(ViP_4,8.6|)</span></p>
               
               
               <p id="ViP_4,8.7|">tena ca prītimatātmaputro vatsa vatsety abhihitas tato vatso sāv 'bhavat |
                  satyaparatayā ṛtadhvajasaṃjñām avāpa |
                  punaś ca kuvalayanāmānam aśvaṃ lebhe tataḥ kuvalayāśva ity asyāṃ pṛthivyāṃ prathitaḥ
                  || <span class="ref">(ViP_4,8.7|)</span></p>
               
               
               <p>tasya ca vatsasya putro 'larko nāmābhavat |
                  yasyāyam adyāpi śloko gīyate |</p>
               
               </div>
            
            <div id="d1e64044">
               
               <p id="ViP_4,8.8">
                  ṣaṣṭivarṣasahasrāṇi ṣaṣṭivarṣaśatāni ca <br />
                  alarkād aparo nānyo bubhuje medinīṃ yuvā //
                   <span class="ref">ViP_4,8.8</span></p>
               
               
               <p id="ViP_4,8.9|">tasyāpy alarkasya sannatir nāmātmajo 'bhavat |
                  tataḥ sunīthas tasya suketus tato dharmaketuḥ |
                  tataḥ satyaketus tasmād vibhus tattanayaḥ suvibhus tataś ca sukumāras tasyāpi dṛṣṭaketuḥ
                  |
                  tataś ca vainahotras tataś ca bhargo bhārgasya bhārgabhūmiḥ |
                  tataś cāturvarṇyapravṛttiḥ
                  ity ete kāśayo bhūpatayaḥ kathitāḥ |
                  rajes tu saṃtatiḥ śrūyatām iti || <span class="ref">(ViP_4,8.9|)</span></p>
               
               
               <p>[[iti śrīviṣṇupurāṇe caturthe 'ṃśe 'ṣṭamo 'dhyāyaḥ]]</p>
               
               parāśara uvāca:
               
               
               <p id="ViP_4,9.1|">rajeḥ pañca putraśatāny atulavīryasārāṇy āsan || <span class="ref">(ViP_4,9.1|)</span></p>
               
               
               <p id="ViP_4,9.2|">devāsurasaṃgrāmārambhe parasparavadhepsavo devāś cāsurāś ca brahmāṇam papracchuḥ || <span class="ref">(ViP_4,9.2|)</span></p>
               
               
               <p id="ViP_4,9.3|">bhagavann asmākam atra virodhe kataraḥ pakṣo jetā bhaviṣyatīti || <span class="ref">(ViP_4,9.3|)</span></p>
               
               
               <p id="ViP_4,9.4|">athāha bhagavān yeṣām arthe rajir āttāyudho yotsyatīti |
                  atha daityair upetya rajir ātmasāhāyyadānāyābhyarthitaḥ prāha |
                  yotsye 'haṃ bhavatām arthe yady aham amarajayād bhavatām indro bhaviṣyāmīty ākarṇyaitat
                  tair abhihito na vayam anyathā vadiṣyāmo 'nyathā kariṣyāmo 'smākam indraḥ prahlādas
                  tadartham ayam udyama ity uktvā gateṣv asureṣu devair apy asāv avanīpatir evam evoktas
                  tenāpi ca tathaivokte devair indras tvaṃ bhaviṣyasīti samanvicchitam || <span class="ref">(ViP_4,9.4|)</span></p>
               
               
               <p id="ViP_4,9.5|">rajināpi devasainyasahāyenānekair mahāstrais tad aśeṣam asurabalaṃ niṣūditam || <span class="ref">(ViP_4,9.5|)</span></p>
               
               
               <p id="ViP_4,9.6|">avajitārātipakṣaś cendro rajicaraṇayugalam ātmaśirasā nipīḍyāha |
                  bhayatrāṇadānād asmatpitā bavān aśeṣalokānām uttamo bhavān yasyāhaṃ putras trilokendraḥ
                  || <span class="ref">(ViP_4,9.6|)</span></p>
               
               
               <p id="ViP_4,9.7|">sa cāpi rājā prahasyāha |
                  evam evāstv anatikramaṇīyā hi vairipakṣād apy anekavidhacāṭuvākyagarbhā praṇatir ity
                  uktvā svapuraṃ jagāma || <span class="ref">(ViP_4,9.7|)</span></p>
               
               
               <p id="ViP_4,9.8|">śatakratur apīndratvaṃ cakāra || <span class="ref">(ViP_4,9.8|)</span></p>
               
               
               <p id="ViP_4,9.9|">svaryāte tu rajau nāradarṣicoditā rajisutāḥ śatakratum ātmapitṛputraṃ ācārād rājyaṃ
                  yācitavantaḥ || <span class="ref">(ViP_4,9.9|)</span></p>
               
               
               <p id="ViP_4,9.10|">apradāne cāvajityendram atibalinaḥ svayam indratvaṃ cakruḥ || <span class="ref">(ViP_4,9.10|)</span></p>
               
               
               <p id="ViP_4,9.11|">tataś ca bahutithe kāle vyatīte bṛhaspatim ekānte dṛṣṭvāpahṛtatrailokyayajñabhāgaḥ
                  śatakratur uvāca || <span class="ref">(ViP_4,9.11|)</span></p>
               
               
               <p id="ViP_4,9.12|">badarīphalamātram apy arhasi mamāpyāyanāya puroḍāśakhaṇḍaṃ dātum ity ukto bṛhaspatir
                  uvāca |
                  yady evaṃ pūrvam eva tvayāhaṃ coditaḥ syāṃ tan mayā tvadarthaṃ kim akartavyam iti
                  |
                  svalpair evāhobhis tvāṃ nijaṃ padaṃ prāpayiṣyāmīty abhidhāya teṣām anudinābhicārikaṃ
                  buddhimohāya śakrasya ca tejobhivṛddhaye juhāva |
                  te cāpi tena buddhimohenābhibhūyamānā brahmadviṣo dharmatyāgino vedavādaparāṅmukhā
                  babhūvuḥ || <span class="ref">(ViP_4,9.12|)</span></p>
               
               
               <p id="ViP_4,9.13|">tataś ca tān apetadharmācārān indro jaghāna |
                  purohitāpyāyitatejāś ca tridivam ākramat |
                  etad indrasya svapadacyāvanārohaṇaṃ śrutvā puruṣaḥ svapadabhraṃśaṃ daurātmyaṃ ca nāpnoti
                  || <span class="ref">(ViP_4,9.13|)</span></p>
               
               
               <p id="ViP_4,9.25|">rambhas tv anapatyo 'bhavat |
                  kṣatravṛddhasutaḥ pratikṣatras || <span class="ref">(ViP_4,9.25|)</span></p>
               
               
               <p id="ViP_4,9.14|">tatputraḥ saṃjayas tasyāpi jayas tataś ca vijayas tasmāc ca jajñe kṛtaḥ |
                  tasya harṣavardhano harṣavardhanasutaḥ sahadevas tasmād adīnas tasya jayatsenaḥ tataś
                  ca saṃkṛtis tatputraḥ kṣatradharmā ity ete kṣatravṛddhasyāto nahuṣavaṃśaṃ pravakṣyāmīti
                  || <span class="ref">(ViP_4,9.14|)</span></p>
               
               
               <p>[[iti śrīviṣṇupurāṇe caturthe 'ṃśe navamo 'dhyāyaḥ ]]</p>
               
               parāśara uvāca:
               
               
               <p id="ViP_4,10.1|">yatiyayātisaṃyātyāyātiviyātikṛtisaṃjñā nahuṣasya ṣaṭ putrā mahābalaparākramā babhūvuḥ
                  || <span class="ref">(ViP_4,10.1|)</span></p>
               
               
               <p id="ViP_4,10.2|">yatis tu rājyaṃ naicchat |
                  yayātis tu bhūbhṛd abhavat || <span class="ref">(ViP_4,10.2|)</span></p>
               
               
               <p id="ViP_4,10.3|">uśanasaś ca duhitaraṃ devayānīṃ śarmiṣṭhāṃ ca vārṣaparvaṇīm upayeme |
                  atrānuvaṃśaśloko bhavati || <span class="ref">(ViP_4,10.3|)</span></p>
               
               
               <p id="ViP_4,10.4|">yaduṃ ca turvasuṃ caiva devayānī vyajāyata |
                  druhyuṃ cānuṃ ca pūruṃ ca śarmiṣṭhā vārṣaparvaṇī || <span class="ref">(ViP_4,10.4|)</span></p>
               
               
               <p id="ViP_4,10.5|">kāvyaśāpāc cākālenaiva yayātir jarām avāpa || <span class="ref">(ViP_4,10.5|)</span></p>
               
               
               <p id="ViP_4,10.6|">prasannaśukravacanāc ca svajarāṃ saṃkrāmayituṃ jyeṣṭhaputraṃ yadum uvāca || <span class="ref">(ViP_4,10.6|)</span></p>
               
               
               <p id="ViP_4,10.7|">tvanmātāmahaśāpād iyam akālenaiva jarā mām upasthitā |
                  tām ahaṃ tasyaivānugrahād bhavataḥ saṃcārayāmy ekaṃ varṣasahasram atṛpto 'smi viṣayeṣu
                  tvadvayasā viṣayān ahaṃ bhoktum icchāmi |
                  nātra bhavatā pratyākhyānaṃ kartavyam ity uktaḥ sa naicchat tāṃ jarām ādātum |
                  taṃ cāpi pitā śaśāpa |
                  tvatprasūtir na rājyārhā bhaviṣyatīti || <span class="ref">(ViP_4,10.7|)</span></p>
               
               
               <p id="ViP_4,10.8|">anantaraṃ ca durvasuṃ druhyum anuṃ ca pṛthivīpatir jarāgrahaṇārthaṃ svayauvanapradānāya
                  cābhyarthayām āsa |
                  tair apy ekaikaśyena pratyākhyātas tāñ chaśāpa || <span class="ref">(ViP_4,10.8|)</span></p>
               
               
               <p id="ViP_4,10.9|">atha śarmiṣṭhātanayam aśeṣakanīyāṃsaṃ pūruṃ tathaivāha |
                  sa cātipravaṇamatiḥ praṇamya pitaraṃ sabahumānaṃ mahān prasādo 'yam asmākam ity udāram
                  abhidhāya jarāṃ pratijagrāha |
                  svakīyaṃ ca yauvanaṃ pitre dadau || <span class="ref">(ViP_4,10.9|)</span></p>
               
               
               <p id="ViP_4,10.10">so 'pi pauravaṃ yauvanam āsādya dharmāvirodhena yathākāmaṃ yathākālopapannaṃ yathotsāhaṃ
                  viṣayāṃś cacāra |
                  samyak ca prajāpālanam akarot || <span class="ref">(ViP_4,10.10)</span></p>
               
               
               <p id="ViP_4,10.11">viśvācyā devayānyā ca sahopabhogaṃ bhuktvā kāmānām antam avāpsyāmīty anudinaṃ tanmanasko
                  babhūva || <span class="ref">(ViP_4,10.11)</span></p>
               
               
               <p id="ViP_4,10.12|">anudinaṃ copabhogataḥ kāmān atīvābhiramyān mene || <span class="ref">(ViP_4,10.12|)</span></p>
               
               
               <p>tataś caivam agāyata |</p>
               
               </div>
            
            <div id="d1e64165">
               
               <p id="ViP_4,10.13">
                  na jātu kāmaḥ kāmānām upabhogena śāmyati <br />
                  haviṣā kṛṣṇavartmeva bhūya evābhivardhate //
                   <span class="ref">ViP_4,10.13</span></p>
               
               
               <p id="ViP_4,10.14">
                  yat pṛthivyāṃ vrīhiyavaṃ hiraṇyaṃ paśavaḥ striyaḥ <br />
                  ekasyāpi na paryāptaṃ tasmāt tṛṣṇāṃ parityajet //
                   <span class="ref">ViP_4,10.14</span></p>
               
               
               <p id="ViP_4,10.15">
                  yadā na kurute bhāvaṃ sarvabhūteṣu pāpakam <br />
                  samadṛṣṭes tadā puṃsaḥ sarvāḥ sukhamayā diśaḥ //
                   <span class="ref">ViP_4,10.15</span></p>
               
               
               <p id="ViP_4,10.16">
                  yā dustyajā durmatibhir yā na jīryati jīryataḥ <br />
                  tāṃ tṛṣṇāṃ saṃtyajet prājñaḥ sukhenaivābhipūryate //
                   <span class="ref">ViP_4,10.16</span></p>
               
               
               <p id="ViP_4,10.17">
                  jīryanti jīryataḥ keśā dantā jīryanti jīryataḥ <br />
                  dhanāśā jīvitāśā ca jīryato 'pi na jīryataḥ //
                   <span class="ref">ViP_4,10.17</span></p>
               
               
               <p id="ViP_4,10.18">
                  pūrṇaṃ varṣasahasraṃ me viṣayāsaktacetasaḥ <br />
                  tathāpy anudinaṃ tṛṣṇā mamaiteṣv eva jāyate //
                   <span class="ref">ViP_4,10.18</span></p>
               
               
               <p id="ViP_4,10.19">
                  tasmād etām ahaṃ tyaktvā brahmaṇy ādhāya mānasam <br />
                  nirdvandvo nirmamo bhūtvā cariṣyāmi mṛgaiḥ saha //
                   <span class="ref">ViP_4,10.19</span></p>
               
               parāśara uvāca:
               
               <p id="ViP_4,10.20">
                  pūroḥ sakāśād ādāya jarāṃ dattvā ca yauvanam <br />
                  rājye 'bhiṣicya pūruṃ ca prayayau tapase vanam //
                   <span class="ref">ViP_4,10.20</span></p>
               
               
               <p id="ViP_4,10.21">
                  diśi dakṣiṇapūrvāyāṃ turvasuṃ praty athādiśat <br />
                  pratīcyāṃ ca tathā druhyuṃ dakṣiṇāyāṃ tato yadum //
                   <span class="ref">ViP_4,10.21</span></p>
               
               
               <p id="ViP_4,10.22">
                  udīcyāṃ ca tathaivānuṃ kṛtvā maṇḍalino nṛpān <br />
                  sarvapṛthvīpatiṃ pūruṃ so 'bhiṣicya yayau vanam //
                   <span class="ref">ViP_4,10.22</span></p>
               
               
               <p>[[iti śrīviṣṇupurāṇe caturthe 'ṃśe daśamo 'dhyāyaḥ ]]</p>
               
               parāśara uvāca:
               
               
               <p id="ViP_4,11.1|">ataḥ paraṃ yayāteḥ prathamaputrasya yador vaṃśam ahaṃ kathayāmi |
                  yatrāśeṣalokanivāsimanuṣyasiddhagandharvayakṣarākṣasaguhyakakiṃpuruṣāpsaroragavihagadaityadānavarudravasvaśvi
                  maruddevarṣidvijarṣimumukṣibhir dharmārthakāmamokṣārthibhis tattatphalalābhāya sadābhiṣṭutāparicchedyamāhātmyenāṃśena
                  bhagavān anādinidhano viṣṇur avatatāra || <span class="ref">(ViP_4,11.1|)</span></p>
               
               
               <p id="ViP_4,11.2|">atra ca ślokaḥ |
                  yador vaṃśaṃ naraḥ śrutvā sarvapāpaiḥ pramucyate |
                  yatrāvatīrṇaṃ viṣṇvākhyaṃ paraṃ brahma nirākṛti || <span class="ref">(ViP_4,11.2|)</span></p>
               
               
               <p id="ViP_4,11.3|">sahasrajitkroṣṭunalaraghusaṃjñāś catvāro yaduputrā babhūvuḥ |
                  sahasrajitputraḥ śatajit |
                  tasya haihayahehayaveṇuhayās trayaḥ putrā babhūvuḥ |
                  haihayaputro dharmas tasyāpi dharmanetras tataḥ kuntiḥ kunteḥ sāhaṃjit |
                  tattanayo mahiṣmān || <span class="ref">(ViP_4,11.3|)</span></p>
               
               
               <p id="ViP_4,11.4|">tasmād bhadraśreṇyas tato durdamas tasmād dhanakaḥ |
                  dhanakasya kṛtavīryakṛtāgnikṛtadharmakṛtaujasaś catvāraḥ putrāḥ |
                  kṛtavīryād arjunaḥ saptadvīpapatir bāhusahasrī jajñe |
                  yo 'sau bhagavadaṃśam atrikulaprasūtaṃ dattātreyākhyam ārādhya bāhusahasram adharmasevānivāraṇaṃ
                  dharmeṇa pṛthivījayaṃ dharmataś cānupālanam arātibhyo 'parājayam akhilajagatprakhyātapuruṣāc
                  ca mṛtyum ity etān varān abhilaṣitavāṃl lebhe ca || <span class="ref">(ViP_4,11.4|)</span></p>
               
               
               <p id="ViP_4,11.5|">teneyam aśeṣadvīpavatī pṛthivī samyak paripālitā |
                  daśa yajñasahasrāṇy asāv ayajat || <span class="ref">(ViP_4,11.5|)</span></p>
               
               
               <p>tasya ca śloko 'dyāpi gīyate |</p>
               
               </div>
            
            <div id="d1e64384">
               
               <p id="ViP_4,11.6">
                  na nūnaṃ kārtavīryasya gatiṃ yāsyanti pārthivāḥ <br />
                  yajñair dānais tapobhir vā praśrayeṇa śrutena ca //
                   <span class="ref">ViP_4,11.6</span></p>
               
               
               <p id="ViP_4,11.7|">anaṣṭadravyatā ca tasya rājye 'bhavat |
                  evaṃ pañcāśītivarṣasahasrāṇy avyāhatārogyaśrībalaparākramo rājyam akarot || <span class="ref">(ViP_4,11.7|)</span></p>
               
               
               <p id="ViP_4,11.8|">māhiṣmatyāṃ digvijayābhyāgato narmadājalāvagāhanakrīḍātipānamadākulenāyatnenaiva tenāśeṣadevadaityagandharveśajayodbhūtamadāvalepo
                  'pi rāvaṇaḥ paśur iva baddhvā svanagaraikānte sthāpitaḥ || <span class="ref">(ViP_4,11.8|)</span></p>
               
               
               <p id="ViP_4,11.9|">yaś ca pañcāśītivarṣasahasropalakṣaṇakālāvasāne bhagavannārāyaṇāṃśena paraśurāmeṇopasaṃhṛtaḥ
                  |
                  tasya ca putraśatapradhānāḥ pañca putrā babhūvuḥ |
                  śūraśūrasenavṛṣaṇamadhujayadhvajasaṃjñāḥ || <span class="ref">(ViP_4,11.9|)</span></p>
               
               
               <p id="ViP_4,11.10|">jayadhvajāt tālajaṅghaḥ putro 'bhavat |
                  tālajaṅghasya tālajaṅghākhyaṃ putraśatam āsīt |
                  yeṣāṃ jyeṣṭho vītihotras tathānyo bharataḥ |
                  bharatād vṛṣasujātau ca |
                  vṛṣasya putro madhur abhavat |
                  tasyāpi vṛṣṇipramukhaṃ putraśatam āsīt |
                  yato vṛṣṇisaṃjñām etad gotram avāpa || <span class="ref">(ViP_4,11.10|)</span></p>
               
               
               <p id="ViP_4,11.11|">madhusaṃjñāhetuś ca madhur abhavat |
                  yādavāś ca yadunāmopalakṣaṇāt || <span class="ref">(ViP_4,11.11|)</span></p>
               
               
               <p>[[iti śrīviṣṇupurāṇe caturthe 'ṃśe ekādaśo 'dhyāyaḥ ]]</p>
               
               parāśara uvāca:
               
               
               <p id="ViP_4,12.1|">kroṣṭoś ca yaduputrasyātmajo vṛjinīvān |
                  tataś ca svāhis tato ruṣaṅkuḥ |
                  ruṣaṅkoś citrarathaḥ |
                  tattanayaḥ śaśabinduś caturdaśamahāratnaś cakravarty abhavat |
                  tasya ca śatasahasraṃ patnīnām abhavat |
                  daśalakṣasaṃkhyāś ca putrāḥ || <span class="ref">(ViP_4,12.1|)</span></p>
               
               
               <p id="ViP_4,12.2|">teṣāṃ ca pṛthuyaśāḥ pṛthukarmā pṛthujayaḥ pṛthukīrtiḥ pṛthudānaḥ pṛthuśravāś ca ṣaṭ
                  putrāḥ pradhānāḥ || <span class="ref">(ViP_4,12.2|)</span></p>
               
               
               <p id="ViP_4,12.3|">pṛthuśravasaś ca putras tamaḥ |
                  tasmād uśanā yo vājimedhānāṃ śatam ājahāra |
                  tasya ca śitapur nāma putro 'bhūt |
                  tasyāpi rukmakavacaḥ |
                  tataḥ parāvṛt parāvṛto rukmeṣupṛthujyāmaghapālitaharitasaṃjñās tasya pañcātmajā babhūvuḥ
                  || <span class="ref">(ViP_4,12.3|)</span></p>
               
               
               <p>atrāpy ayam adyāpi jyāmaghasya śloko gīyate |</p>
               
               </div>
            
            <div id="d1e64438">
               
               <p id="ViP_4,12.4">
                  bhāryāvaśyās tu ye kecid bhaviṣyanty atha vā mṛtāḥ <br />
                  teṣāṃ tu jyāmaghaḥ śreṣṭhaḥ śaibyāpatir abhūn nṛpaḥ //
                   <span class="ref">ViP_4,12.4</span></p>
               
               
               <p id="ViP_4,12.5">
                  aputrā tasya sā patnī śaibyā nāma tathāpy asau <br />
                  apatyakāmo 'pi bhayān nānyāṃ bhāryām avindata //
                   <span class="ref">ViP_4,12.5</span></p>
               
               
               <p id="ViP_4,12.6|">sa tv ekadā atiprabhūtagajaturagarathasaṃmardātidāruṇe mahāhave yudhyamānaḥ sakalam
                  evārāticakram ajayat |
                  tac cāricakram apāstaputrakalatrabandhubalakośaṃ svam adhiṣṭhānaṃ parityajya diśaḥ
                  pravidrutam || <span class="ref">(ViP_4,12.6|)</span></p>
               
               
               <p id="ViP_4,12.7|">tasmiṃś ca vidrute 'titrāsalolāyatalocanayugalaṃ trāhi trāhi tātāmba bhrātar ity ākulavilāpavidhuraṃ
                  rājakanyāratnam adrākṣīt || <span class="ref">(ViP_4,12.7|)</span></p>
               
               
               <p id="ViP_4,12.8|">taddarśanāc ca tasyām anurāgānugatāntarātmā sa nṛpo 'cintayat |
                  sādhv idaṃ mamāpatyavirahitasya vandhyābhartuḥ sāmprataṃ vidhināpatyakāraṇaṃ kanyāratnam
                  upapāditam |
                  tad etat udvahāmy athaināṃ syandanam āropya svam adhiṣṭhānaṃ nayāmi || <span class="ref">(ViP_4,12.8|)</span></p>
               
               
               <p id="ViP_4,12.9|">tayaiva devyā śaibyayāham anujñātaḥ samudvakṣyāmīty athaināṃ ratham āropya svanagaram
                  agacchat || <span class="ref">(ViP_4,12.9|)</span></p>
               
               
               <p id="ViP_4,12.10|">vijayinaṃ ca rājānam aśeṣapaurabhṛtyaparijanāmātyasamavetā śaibyā draṣṭum adhiṣṭhānadvāram
                  āgatā || <span class="ref">(ViP_4,12.10|)</span></p>
               
               
               <p id="ViP_4,12.11|">sā cāvalokya rājñaḥ savyapārśvavartinīṃ kanyām īṣadudbhūtāmarṣasphuradadharapallavā
                  rājānam avocat |
                  aticapalacittātra syandane keyam āropitety asāv apy anālocitottaravacano 'tibhayāt
                  tām āha snuṣā mameyam iti || <span class="ref">(ViP_4,12.11|)</span></p>
               
               
               <p>athainaṃ śaibyovāca |</p>
               
               <p id="ViP_4,12.12">
                  nāhaṃ prasūtā putreṇa nānyā patny abhavat tava <br />
                  snuṣāsaṃbandhatā hy eṣā katamena sutena te //
                   <span class="ref">ViP_4,12.12</span></p>
               
               parāśara uvāca:
               
               
               <p id="ViP_4,12.13|">ity ātmerṣyākopakaluṣitavacanamuṣitavivekatayā duruktaparihārārtham idam avanīpatir
                  āha |
                  yas te janiṣyaty ātmajas tasyeyam anāgata eva bhāryā nirūpitety ākarṇyodbhūtamṛduhāsā
                  tathety āha praviveśa ca rājñā sahādhiṣṭhānam || <span class="ref">(ViP_4,12.13|)</span></p>
               
               
               <p id="ViP_4,12.14|">anantaraṃ cātiśuddhalagnahorāṃśakāvayavoktakṛtaputrajanmālāpaguṇād vayasaḥ pariṇāmam
                  upagatāpi śaibyā svalpair evāhobhir garbham avāpa || <span class="ref">(ViP_4,12.14|)</span></p>
               
               
               <p id="ViP_4,12.15|">kālena ca kumāram ajījanat |
                  tasya ca vidarbha iti pitā nāma cakre |
                  sa ca tāṃ snuṣām upayeme || <span class="ref">(ViP_4,12.15|)</span></p>
               
               
               <p id="ViP_4,12.16|">tasyāṃ cāsau krathakaiśikasaṃjñau putrāv ajanayat |
                  punas tṛtīyaṃ romapādasaṃjñaṃ kumāram ajījanat |
                  romapādād babhruḥ babhroḥ putro dhṛtiḥ |
                  dhṛteḥ kaiśikaḥ kaiśikasyāpi cediḥ putro 'bhūd yasya saṃtatau caidyā bhūpālāḥ |
                  krathasya snuṣāputrasya kuntir abhavat || <span class="ref">(ViP_4,12.16|)</span></p>
               
               
               <p id="ViP_4,12.17|">kunter vṛṣṇir vṛṣṇer nirvṛtiḥ |
                  nirvṛter daśārhas tataś ca vyomaḥ |
                  tasmād api jīmūtas tato vikṛtis tataś ca bhīmarathaḥ |
                  tasmān navarathas tasyāpi daśarathas tataś ca śakunis tattanayaḥ karambhiḥ karambher
                  devarāto 'bhavat |
                  tasyāpi devakṣatro devakṣatrān madhur madhor anavaratho 'navarathāt kuruvatsas tataś
                  cānurathaḥ tataḥ puruhotro jajñe |
                  tataś cāṃśus tataś ca satvataḥ satvatād ete sātvatāḥ ity etāṃ jyāmaghasaṃtatiṃ samyag
                  chraddhāsamanvitaḥ śrutvā sarvapāpaiḥ pramucyate || <span class="ref">(ViP_4,12.17|)</span></p>
               
               
               <p>[[iti śrīviṣṇupurāṇe caturthe 'ṃśe dvādaśo 'dhyāyaḥ ]]</p>
               
               </div>
            
            <div id="d1e64539">
               parāśara uvāca:
               
               
               <p id="ViP_4,13.1|">bhajanabhajamānadivyāndhakadevāvṛdhamahābhojavṛṣṇi saṃjñāḥ satvatasya putrā babhūvuḥ
                  || <span class="ref">(ViP_4,13.1|)</span></p>
               
               
               <p id="ViP_4,13.3|">bhajamānasya nimikṛkaṇavṛṣṇayas tathānye tadvaimātrāḥ śatajitsahasrajidayutajitsaṃjñāḥ
                  devāvṛdhasyāpi babhruḥ putro 'bhūt |
                  tayoś cāyaṃ śloko gīyate |
                  yathaiva śṛṇumo dūrāt saṃpaśyāmas tathāntikāt |
                  babhruḥ śreṣṭho manuṣyāṇāṃ devair devāvṛdhaḥ samaḥ || <span class="ref">(ViP_4,13.3|)</span></p>
               
               
               <p id="ViP_4,13.4|">puruṣāḥ ṣaṭ ca ṣaṣṭiś ca ṣaṭ sahasrāṇi cāṣṭa ca |
                  ye 'mṛtatvam anuprāptā babhror devāvṛdhād api || <span class="ref">(ViP_4,13.4|)</span></p>
               
               
               <p id="ViP_4,13.5|">mahābhojas tv atidharmātmā tasyānvaye bhojā mārtikāvatā babhūvuḥ || <span class="ref">(ViP_4,13.5|)</span></p>
               
               
               <p>vṛṣṇeḥ sumitro yudhājic ca putrāv abhūtām |
                  tataś cānamitraśinī tathānamitrān nighno nighnasya prasenasatrājitau |
                  tasya satrājitasya bhagavān ādityaḥ sakhābhavat |
                  ekadā tv ambhonidhitīrasaṃśrayaḥ sūryaṃ satrājitas tuṣṭāva tanmanaskatayā ca bhāsvān
                  abhiṣṭūyamāno 'gratas tasya tasthau |
                  aspaṣṭamūrtidharaṃ cainam ālokya satrājitaḥ sūryam āha |
                  yathaiva vyomni vahnipiṇḍopamam aham apaśyaṃ tathaivādyāgrato gatam apy atra na kiṃcid
                  bhagavatā prasādīkṛtaṃ viśeṣam upalakṣayāmi ||</p>
               
               
               <p id="ViP_4,13.6|">ityevam ukte bhagavatā sūryeṇa nijakaṇṭhād unmucya syamantakanāmā mahāmaṇir avatāryaikānte
                  nyastaḥ || <span class="ref">(ViP_4,13.6|)</span></p>
               
               
               <p id="ViP_4,13.7|">tatas tam ātāmrojjvalahrasvavapuṣam īṣadāpiṅgalanayanam ādityam adrākṣīt |
                  kṛtapraṇipātastavādikaṃ ca satrājitam āha |
                  bhagavān varam asmatto 'bhimataṃ vṛṇīṣveti |
                  sa ca tad eva maṇiratnam ayācata |
                  sa cāpi tasmai tad dattvā viyati svadhiṣṇyam āruroha || <span class="ref">(ViP_4,13.7|)</span></p>
               
               
               <p id="ViP_4,13.8|">satrājito 'py amalamaṇiratnasanāthakaṇṭhatayā sūrya iva tejobhir aśeṣadigantarāṇy
                  udbhāsayan dvārakāṃ viveśa || <span class="ref">(ViP_4,13.8|)</span></p>
               
               
               <p id="ViP_4,13.9|">dvārakāvāsijanapadas tu tam āyāntam avekṣya bhagavantam ādipuruṣaṃ puruṣottamam avanibhārāvataraṇāyāṃśena
                  mānuṣarūpadhāriṇaṃ praṇipatyāha |
                  bhagavan bhagavantam ayaṃ nūnaṃ draṣṭum āyāty āditya ity ākarṇya prahasya ca tān āha
                  |
                  bhagavān nāyam ādityaḥ satrājito yam ādityadattaṃ syamanatakākhyaṃ mahāmaṇiṃ bibhrad
                  atropayāti |
                  tad enaṃ visrabdhāḥ paśyata ity uktās te yayuḥ |
                  sa ca taṃ syamantakākhyaṃ mahāmaṇim ātmaniveśane cakre || <span class="ref">(ViP_4,13.9|)</span></p>
               
               
               <p id="ViP_4,13.10|">pratidinaṃ ca tan maṇiratnapravaram aṣṭau kanakabhārān sravati |
                  tatprabhāvāc ca sakalasyaiva rāṣṭrasyopasargānāvṛṣṭivyālāgnitoyadurbhikṣādibhayaṃ
                  na bhavati || <span class="ref">(ViP_4,13.10|)</span></p>
               
               
               <p id="ViP_4,13.11|">acyuto 'pi tad ratnam ugrasenasya bhūpater yogyam etad iti lipsāṃ cakre |
                  gotrabhedabhayāc chakto 'pi na jahāra || <span class="ref">(ViP_4,13.11|)</span></p>
               
               
               <p id="ViP_4,13.12|">satrājito apy acyuto mām etad yācayiṣyatīty avagataratnalobhaḥ svabhrātre prasenāya
                  tad ratnam dattavān |
                  tac ca śucinā dhriyamāṇam aśeṣam eva suvarṇasrāvādikaṃ guṇam utpādayati |
                  anyathā ya enaṃ dhārayati tam eva hantīty |
                  asāv api prasenaḥ syamantakena kaṇṭhāsaktenāśvam āruhyāṭavyāṃ mṛgayām agacchat |
                  tatra ca siṃhād vadham avāpa |
                  sāśvaṃ ca taṃ nihatya siṃho 'py amalamaṇiratnam āsyāgreṇādāya gantum udyata ṛkṣādhipatinā
                  jāmbavatā dṛṣṭo ghātitaś ca |
                  jāmbavān apy amalaṃ tan maṇiratnam ādāya svabilaṃ praviveśa |
                  sukumārasaṃjñāya ca bālakāya krīḍanakam akarot || <span class="ref">(ViP_4,13.12|)</span></p>
               
               
               <p id="ViP_4,13.13|">anāgacchati ca tasmin prasene kṛṣṇo maṇiratnam abhilaṣitavān |
                  na ca prāptavān nūnam etad asya karmety akhila eva yadulokaḥ parasparaṃ karṇākarṇy'kathayat
                  || <span class="ref">(ViP_4,13.13|)</span></p>
               
               
               <p id="ViP_4,13.14|">viditalokāpavādavṛttāntaś ca bhagavān yadusainyaparivāraḥ prasenāśvapadavīm anusasāra
                  |
                  dadarśa cāśvasametaṃ prasenaṃ nihataṃ siṃhenākhilajanapadamadhye siṃhapadadarśanakṛtapariśuddhiḥ
                  siṃhapadam anusasāra || <span class="ref">(ViP_4,13.14|)</span></p>
               
               
               <p id="ViP_4,13.15|">ṛkṣavinihataṃ ca siṃham apy alpe bhūmibhāge dṛṣṭvā tataś ca tadratnagauravād ṛkṣasyāpi
                  padāny anuyayau |
                  giritaṭe ca sakalam eva yadusainyam avasthāpya tatpadānusārī ṛkṣabilaṃ praviveśa |
                  ardhapraviṣṭaś ca dhātryāḥ sukumārakam ullāpayantyā vāṇīṃ śuśrāva |
                  siṃhaḥ prasenam avadhīt siṃho jāmbavatā hataḥ |
                  sukumāraka mā rodīs tava hy eṣa syamantakaḥ || <span class="ref">(ViP_4,13.15|)</span></p>
               
               
               <p id="ViP_4,13.16|">ity ākarṇyalabdhasyamantakodantaḥ praviṣṭaḥ kumārakrīḍanakīkṛtaṃ ca dhātryā haste
                  tejobhir jājvalyamānaṃ syamantakaṃ dadarśa || <span class="ref">(ViP_4,13.16|)</span></p>
               
               
               <p id="ViP_4,13.17|">taṃ ca syamantakābhilāṣicakṣuṣam apūrvapuruṣam āgataṃ samavekṣya dhātrī trāhi trāhīti
                  vyājahāra || <span class="ref">(ViP_4,13.17|)</span></p>
               
               
               <p id="ViP_4,13.18|">tadārtanādaśravaṇānantaraṃ cāmarṣapūrṇahṛdayaḥ sa jāmbavān ājagāma |
                  tayoś ca parasparam yudhyator dvayor yuddham ekaviṃśatidināny abhavat |
                  te ca yadusainikās tatra saptāṣṭa dināni tanniṣkrāntim udīkṣamāṇās tasthuḥ |
                  aniṣkramamāṇe ca madhuripāv asāv avaśyam atra bile 'tyantaṃ nāśam āpto bhaviṣyaty
                  anyathā tasya jīvataḥ katham etāvanti dināni śatrujaye vyākṣepo bhavatīti kṛtādhyavasāyā
                  dvārakām āgatya hataḥ kṛṣṇa iti kathayām āsuḥ || <span class="ref">(ViP_4,13.18|)</span></p>
               
               
               <p id="ViP_4,13.19|">tadbāndhavāś ca tatkālocitam akhilam uparatakriyākalāpaṃ cakruḥ |
                  tatrāsya yuddhyamānasyātiśraddhādattaviśiṣṭapātropayuktānnatoyādinā kṛṣṇasya balaprāṇapuṣṭir
                  abhūt || <span class="ref">(ViP_4,13.19|)</span></p>
               
               
               <p id="ViP_4,13.20|">itarasyānudinam atigurupuruṣabhidyamānasyātiniṣṭhuraprahārapīḍitākhilāvayavasya nirāhāratayā
                  balahāniḥ |
                  nirjitaś ca bhagavatā jāmbavān praṇipatyāha V vyājahāra |
                  asurasurayakṣagandharvarākṣasādibhir apy akhilair bhagavān na jetuṃ śakyaḥ |
                  kim utāvanigocarair alpavīryair narair narāvayavabhūtaiś ca tiryagyonyanusṛtibhiḥ
                  kiṃ punar asmadvidhaiḥ |
                  avaśyaṃ bhagavato 'smatsvāmino nārāyaṇasya sakalajagatparāyaṇasyāṃśena bhagavatā bhavitavyam
                  ity uktas tasmai bhagavān akhilāvanibhārāvatāram ācacakṣe |
                  prītyābhyañjitakaratalasparśanena cainam apagatayuddhakhedaṃ cakāra || <span class="ref">(ViP_4,13.20|)</span></p>
               
               
               <p id="ViP_4,13.21|">sa ca praṇipatyainaṃ punar api prasādya jāmbavatīṃ nāma kanyāṃ gṛhāgamanārghyabhūtāṃ
                  grāhayām āsa || <span class="ref">(ViP_4,13.21|)</span></p>
               
               
               <p id="ViP_4,13.22|">syamantakamaṇim apy asau praṇipatya tasmai pradadau |
                  acyuto 'py atipraṇatāt tasmād agrāhyam api tan maṇiratnam ātmasaṃśodhanāya jagrāha
                  || <span class="ref">(ViP_4,13.22|)</span></p>
               
               
               <p id="ViP_4,13.23|">saha jāmbavatyā sa dvārakām ājagāma |
                  bhagavadāgamanodbhūtaharṣotkarṣasya dvārakāvāsijanasya kṛṣṇāvalokanāt tatkṣaṇam evātipariṇatavayaso
                  'pi navayauvanam ivābhavat |
                  ānakadundubhiṃ ca diṣṭyā diṣṭyeti sakalayādavāḥ striyaś ca sabhājayām āsuḥ |
                  bhagavān api yathānubhūtam aśeṣayādavasamāje yathāvad ācacakṣe |
                  syamantakaṃ ca satrājitāya dattvā mithyābhiśastiviśuddhim avāpa || <span class="ref">(ViP_4,13.23|)</span></p>
               
               
               <p id="ViP_4,13.24|">jāmbavatīṃ cāntaḥpure niveśayām āsa |
                  satrājito 'pi mayāsyābhūtamalinam āropitam iti jātasaṃtrāsaḥ svasutāṃ satyabhāmāṃ
                  bhagavate bhāryāṃ dadau |
                  tāṃ cākrūrakṛtavarmaśatadhanvapramukhā yādavāḥ pūrvaṃ varayāṃ āsuḥ |
                  tatas tatpradānād avajñātam ivātmānaṃ manyamānāḥ satrājite vairānubandhaṃ cakruḥ || <span class="ref">(ViP_4,13.24|)</span></p>
               
               
               <p id="ViP_4,13.25|">akrūrakṛtavarmapramukhāś ca śatadhanvānam ūcuḥ |
                  ayam atidurātmā satrājito yo 'smābhir bhavatā ca abhyarthito 'py ātmajām asmān bhavantaṃ
                  cāvigaṇayya kṛṣṇāya dattavān |
                  tad alam anena jīvatā ghātayitvainaṃ tan mahāratnaṃ tvayā kiṃ na gṛhyate |
                  vayam abhyupapatsyāmo yady acyutas tavopari vairānubandhaṃ kariṣyatīti || <span class="ref">(ViP_4,13.25|)</span></p>
               
               
               <p id="ViP_4,13.26|">evam uktas tathety asāv apy āha |
                  jatugṛhadagdhānāṃ pāṇḍutanayānāṃ viditaparamārtho 'pi bhagavān duryodhanaprayatnaśaithilyakaraṇārtham
                  ānukūlyakaraṇāya vāraṇāvataṃ gataḥ || <span class="ref">(ViP_4,13.26|)</span></p>
               
               
               <p id="ViP_4,13.27|">gate ca tasmin suptam eva satrājitaṃ śatadhanvā jaghāna maṇiratnaṃ cādade |
                  pitṛvadhāmarṣapūrṇā ca satyabhāmā śīghraṃ syandanam ārūḍhā vāraṇāvataṃ gatvā bhagavate
                  'haṃ pratipāditety akṣāntimatā śatadhanvanāsmatpitā vyāpāditaḥ |
                  tac ca syamantakamaṇiratnam apahṛtam |
                  tad iyam asyāvahāsanā |
                  tad ālocya yad atra yuktaṃ tat kriyatām iti kṛṣṇam āha || <span class="ref">(ViP_4,13.27|)</span></p>
               
               
               <p id="ViP_4,13.28|">tayā caivam uktaḥ parituṣṭāntaḥkaraṇo 'pi kṛṣṇaḥ satyabhāmām amarṣatāmralocanaḥ prāha
                  |
                  satye mamaivaiṣāvahāsanā |
                  nāham etāṃ tasya durātmanaḥ sahiṣye |
                  na hy anullaṅghya varapādapaṃ tatkṛtanīḍāśrayiṇo vihaṃgā vadhyante |
                  tad alam atyartham amunāsmatpurataḥ śokapreritavākyaparikareṇety uktvā dvārakām abhyetya
                  baladevam ekānte vāsudevaḥ prāha |
                  mṛgayāgataṃ prasenam aṭavyāṃ mṛgapatir jaghāna |
                  satrājito 'py adhunā śatadhanvanā nidhanaṃ prāpitaḥ |
                  tadubhayavināśāt tan maṇiratnam āvābhyāṃ sāmānyaṃ bhaviṣyati || <span class="ref">(ViP_4,13.28|)</span></p>
               
               
               <p id="ViP_4,13.29|">tad uttiṣṭhāruhyatāṃ rathaḥ śatadhanvanidhanāyodyamaṃ kurv ity abhihitas tatheti samanvicchitavān
                  |
                  kṛtodyogau ca tāv ubhāv upalabhya śatadhanvā kṛtavarmāṇam upetya pārṣṇipūraṇakarmanimittam
                  acodayat |
                  āha cainaṃ kṛtavarmā |
                  nāhaṃ balabhadravāsudevābhyāṃ saha virodhāyālam ity uktaś cākrūram acodayat |
                  asāv apy āha |
                  na hi kaścid bhagavatā pādaprahāraparikampitajagattrayeṇāsurapuravanitāvaidhavyakāriṇā
                  prabalaripucakrāpratihatacakreṇa cakriṇā madamuditanayanāvalokitāribalaviśātanenātiguruvairi
                  vāraṇāpakarṣaṇāviṣkṛtamahimorusīreṇa sīriṇā ca saha sakalajagadvandyānām amaravarāṇām
                  api yoddhuṃ samarthaḥ kim utāhaṃ tadanyataḥ śaraṇam abhilaṣyatām || <span class="ref">(ViP_4,13.29|)</span></p>
               
               
               <p id="ViP_4,13.30|">ity uktaḥ śatadhanvāha |
                  yady asmatparitrāṇāsamarthaṃ bhavān ātmānam avagacchati tad ayam asmanmaṇiḥ saṃgṛhya
                  rakṣyatām ityuktaḥ so 'py āha |
                  yady antāyām apy avasthāyāṃ na kasmaicid bhavān kathayiṣyati tad aham enaṃ grahīṣyāmīti
                  |
                  tathety ukte cākrūras tan maṇiratnaṃ jagrāha || <span class="ref">(ViP_4,13.30|)</span></p>
               
               
               <p id="ViP_4,13.31|">śatadhanvāpy atulavegāṃ śatayojanavāhinīṃ vaḍavām āruhyāpakrāntaḥ |
                  śaibyasugrīvameghapuṣpabalāhakāśvacatuṣṭayayuktarathāvasthitau baladevavāsudevau tam
                  anuprayātau || <span class="ref">(ViP_4,13.31|)</span></p>
               
               
               <p id="ViP_4,13.32|">sā ca vaḍavā śatayojanapramāṇamārgam atītya punar api vāhyamānā mithilāvanoddeśe prāṇān
                  utsasarja |
                  śatadhanvāpi tāṃ parityajya padātir evādravat || <span class="ref">(ViP_4,13.32|)</span></p>
               
               
               <p id="ViP_4,13.33|">kṛṣṇo 'pi balabhadram āha |
                  tāvad atraiva syandane bhavatā stheyam aham enam adhamācāraṃ padātinam anugamya yāvad
                  ghātayāmi |
                  atra hi bhūbhāge dṛṣṭadoṣā hayāḥ |
                  naite 'śvā bhavatemaṃ bhūmibhāgam ullaṅghya neyāḥ || <span class="ref">(ViP_4,13.33|)</span></p>
               
               
               <p id="ViP_4,13.34|">tathety uktvā balabhadro ratha eva tasthau |
                  kṛṣṇo 'pi dvikrośamātraṃ bhūmibhāgam anusṛtya dūrasthitasyaiva cakraṃ kṣiptvā śatadhanvanaḥ
                  śiraś ciccheda |
                  taccharīrāmbarādiṣu ca bahuprakāram anviṣyann api syamantakaṃ maṇiṃ nāvāpa yadā tadopagamya
                  balabhadram āha |
                  vṛthaivāsmābhir ghātitaḥ śatadhanvā |
                  na prāptam akhilajagatsārabhūtaṃ tan maṇiratnaṃ |
                  ity ākarṇyodbhūtakopo balabhadro vāsudevam āha |
                  dhik tvāṃ yas tvam evam arthalipsur etac ca te bhrātṛtvān marṣaye |
                  tad ayaṃ panthāḥ svecchayā gamyatāṃ |
                  na me dvārakayā na bandhubhiḥ kāryam alam ebhir mamāgrato 'līkaśapathair ity ākṣipya
                  taṃ kathaṃcit prasādyamāno 'pi na tasthau |
                  videhapurīṃ praviveśa || <span class="ref">(ViP_4,13.34|)</span></p>
               
               
               <p id="ViP_4,13.35|">janakaś cārghyapūrvakam enaṃ gṛhaṃ praveśayām āsa |
                  tatraiva ca tasthau |
                  vāsudevo 'pi dvārakām ājagāma |
                  yāvac ca janakarājagṛhe balabhadro 'vatasthe tāvad dhārtarāṣṭro duryodhanas tatsakāśād
                  gadāśikṣām aśikṣata |
                  varṣatrayānte ca babhrūgrasenaprabhṛtibhir yādavair na tad ratnaṃ kṛṣṇenāpahṛtam iti
                  kṛtāvagatibhir videhapurīṃ gatvā baladevaḥ saṃpratyāyya dvārakām ānītaḥ || <span class="ref">(ViP_4,13.35|)</span></p>
               
               
               <p id="ViP_4,13.36|">akrūro 'py uttamamaṇisamudbhūtasuvarṇadhyānaparas tato yajñān īje |
                  savanagatau hi kṣatriyavaiśyau nighnan brahmahā bhavatīty ato dīkṣākavacaṃ praviṣṭa
                  eva tasthau |
                  dviṣaṣṭivarṣāṇy evaṃ tanmaṇiprabhāvāt tatropasargadurbhikṣamarakādikaṃ nābhūt || <span class="ref">(ViP_4,13.36|)</span></p>
               
               
               <p id="ViP_4,13.37|">athākrūrapakṣīyair bhojaiḥ śatrughne sātvatasya prapautre vyāpādite bhojaiḥ sahākrūro
                  dvārakām apahāyāpakrāntaḥ || <span class="ref">(ViP_4,13.37|)</span></p>
               
               
               <p id="ViP_4,13.38|">tadapakrāntidinād ārabhya tatropasargavyālānāvṛṣṭimarakādyupadrāvā babhūvuḥ |
                  atha yādavabalabhadrograsenasamaveto 'mantrayad bhagavān uragāriketanaḥ |
                  kim yad idam ekadaiva pracuropadravāgamanam etad ālocyatām || <span class="ref">(ViP_4,13.38|)</span></p>
               
               
               <p id="ViP_4,13.39|">ity ukte 'ndhakanāmā yaduvṛddhaḥ prāha |
                  asyākrūrasya pitā śvaphalko yatra yatrābhūt tatra tatra durbhikṣamarakānāvṛṣtyādikaṃ
                  nābhūt || <span class="ref">(ViP_4,13.39|)</span></p>
               
               
               <p id="ViP_4,13.40|">kāśīrājasya viṣaye 'tyantānāvṛṣṭyāṃ śvaphalko 'nīyata |
                  tatas tatkṣaṇād eva devo vavarṣa |
                  kāśīrājapatnyāś ca garbhe kanyāpūrvam āsīt || <span class="ref">(ViP_4,13.40|)</span></p>
               
               
               <p id="ViP_4,13.41|">sāpi pūrṇe 'pi prasūtikāle naiva niścakrāma |
                  evaṃ ca tasya garbhasya dvādaśa varṣāṇy aniṣkrāmato yayuḥ |
                  kāśīrājaś ca garbhasthāṃ tām ātmajām āha |
                  putri kasmān na jāyase niṣkramyatām āsyaṃ te draṣṭum icchāmy ahaṃ svakāṃ ca mātaraṃ
                  kim iti ciraṃ kleśayiṣyasīty ukte garbhasthaiva vyājahāra |
                  tāta yady ekaikāṃ gāṃ dine dine brāhmaṇebhyaḥ prayacchasi tad aham anyais tribhir
                  varṣair asmād garbhād avaśyaṃ niṣkramiṣyāmīti |
                  etac ca tadvacanam ākarṇya rājā dine dine brāhmaṇāya gāṃ prādāt |
                  sāpi tāvatā kālena jātā |
                  tatas tasyāḥ pitā gāndinīti nāma cakāra |
                  tāṃ ca gāndinīṃ kanyāṃ śvaphalkāya priyopakāriṇe gṛhāgatāyārghabhūtāṃ prādāt || <span class="ref">(ViP_4,13.41|)</span></p>
               
               
               <p id="ViP_4,13.42|">tasyām ayam akrūraḥ śvaphalkāj jajñe |
                  tad asyaivaṃguṇamithunād utpattiḥ || <span class="ref">(ViP_4,13.42|)</span></p>
               
               
               <p id="ViP_4,13.43|">katham asminn apakrānte marakadurbhikṣādyupadravā na bhaviṣyanti |
                  tad ayam ānīyatām ity alam atiguṇavaty aparādhānveṣaneneti || <span class="ref">(ViP_4,13.43|)</span></p>
               
               
               <p id="ViP_4,13.44|">yaduvṛddhasyāndhakasyaitad vacanam ākarṇya keśavograsenabalabhadrapurogamair yadubhiḥ
                  kṛtāparādhatitikṣābhavam abhayaṃ dattvā śvāphalkiḥ svapuram ānītaḥ |
                  tatra cāgatamātra eva tasya tatsthasya maṇer anubhāvad anāvṛṣṭimarakadurbhikṣavyālādyupadravaḥ
                  śaśāma |
                  kṛṣṇaś ca cintayām āsa |
                  svalpam etat kāraṇaṃ yad ayaṃ gāndinyāṃ śvaphalkenākrūro jātaḥ |
                  sumahāṃś cāyam anāvṛṣṭidurbhikṣamarakādyupadravaśamanakārī prabhāvaḥ || <span class="ref">(ViP_4,13.44|)</span></p>
               
               
               <p id="ViP_4,13.45|">tan nūnam asya sakāśe sa mahāmaṇiḥ syamantakākhyas tiṣṭhati |
                  tasya hy evaṃvidhāḥ prabhāvāḥ śrūyante |
                  ayam api ca yajñād anantaram anyat kratvantaraṃ anantaram ca tasmād yajñāntaraṃ yajatīti
                  |
                  alpopādānaṃ cāsyā saṃśayam atrāsau varamaṇis tiṣṭhatīti kṛtādhyavasāyo 'nyat prayojanam
                  uddiśya sakalayādavasamājam ātmageha evācīkarat || <span class="ref">(ViP_4,13.45|)</span></p>
               
               
               <p id="ViP_4,13.46|">tatra copaviṣṭeṣv akhileṣu yādaveṣu pūrvaprayojanam upanyasya paryavasite ca tasmin
                  prasaṅgāgataparihāsakathām akrūreṇa saha kṛtvā janārdanas tam akrūram āha || <span class="ref">(ViP_4,13.46|)</span></p>
               
               
               <p id="ViP_4,13.47|">dānapate jānīma eva vayaṃ yathā śatadhanvanā tad akhilajagatsārabhūtaṃ syamantakaratnaṃ
                  bhavataḥ samarpitaṃ tad etad rāṣṭropakārakaṃ bhavataḥ sakāśe tiṣṭhatīti |
                  tiṣṭhatu sarva eva vayaṃ tatprabhāvaphalabhujaḥ kiṃ tv eṣa balabhadro 'smān āśaṅkitavāṃs
                  tad asmatprītaye darśayety abhihitaḥ saratnaḥ so 'cintayat || <span class="ref">(ViP_4,13.47|)</span></p>
               
               
               <p id="ViP_4,13.48|">kim atrānuṣṭheyam anyathā ced bravīmy ahaṃ tat kevalāmbaratirodhānam anviṣyanto ratnam
                  etad drakṣyantīty anveṣaṇaṃ na kṣemam iti saṃcintya tam akhilajagatkāraṇabhūtaṃ nārāyaṇam
                  āhākrūraḥ |
                  bhagavan mamaitat syamantakaratnaṃ śatadhanvanā samarpitam || <span class="ref">(ViP_4,13.48|)</span></p>
               
               
               <p id="ViP_4,13.49|">apagate ca tasminn adya śvaḥ paraśvo vā bhagavān māṃ yācayiṣyatīti etāvantaṃ kālam
                  atikṛcchreṇādhārayam |
                  tasya ca dhāraṇakleśenāham aśeṣopabhogeṣv asaṅgimānaso na vedmi svasukhakalām api
                  || <span class="ref">(ViP_4,13.49|)</span></p>
               
               
               <p id="ViP_4,13.50|">etāvanmātram apy aśeṣarāṣṭropakārī dhārayituṃ na śaknotīti māṃ bhavān maṃsyata ity
                  ātmanā na coditam || <span class="ref">(ViP_4,13.50|)</span></p>
               
               
               <p id="ViP_4,13.51|">tad idaṃ syamantakaratnaṃ gṛhyatām icchayā yasyābhimataṃ tasya samarpyatām |
                  tataḥ so 'dharavastranigopitātilaghukanakasamudgakaṃ pragaṭīkṛtavān || <span class="ref">(ViP_4,13.51|)</span></p>
               
               
               <p id="ViP_4,13.52|">tataś ca niṣkrāmya syamantakamaṇiṃ tasmin yadusamāje mumoca |
                  muktamātre ca tenātikāntyā tad akhilam āsthānam uddyotitam || <span class="ref">(ViP_4,13.52|)</span></p>
               
               
               <p id="ViP_4,13.53|">athāhākrūraḥ |
                  sa eṣa maṇir yaḥ śatadhanvanāsmākaṃ samarpito yasyāyaṃ sa enaṃ gṛhṇātv iti |
                  tam ālokya sarvayādavānāṃ sādhu sādhv iti vismitavacasāṃ vāco 'śrūyanta |
                  tam ālokyamamāyam acyutenaiva sāmānyaḥ samanvicchita iti balabhadraḥ saspṛho 'bhavat
                  || <span class="ref">(ViP_4,13.53|)</span></p>
               
               
               <p id="ViP_4,13.54|">mamedaṃ pitṛdhanam ity atīva ca satyabhāmā spṛhāṃ cakāra |
                  balabhadrasatyānanāvalokanāt kṛṣṇo 'py ātmānaṃ cakrāntarāvasthitam iva mene |
                  sakalayādavapratyakṣaṃ cākrūram āha |
                  etad dhi maṇiratnam ātmasaṃśodhanāya eṣāṃ yadūnāṃ darśitam etac ca mama balabhadrasya
                  ca sāmānyaṃ pitṛdhanaṃ caitat satyabhāmāyā nānyasya || <span class="ref">(ViP_4,13.54|)</span></p>
               
               
               <p id="ViP_4,13.55|">etat sarvakālaṃ śucinā brahmacaryeṇa dhriyamāṇam aśeṣarāṣṭrasyopakārakam aśucinā dhriyamāṇam
                  ādhāram eva hanti || <span class="ref">(ViP_4,13.55|)</span></p>
               
               
               <p id="ViP_4,13.56|">ato 'ham asya ṣoḍaśastrīsahasraparigrahād asamartho dhāraṇe |
                  katham caitat satyabhāmā svīkarotu |
                  āryabalabhadreṇāpi madirāpānādyaśeṣopabhogaparityāgaḥ kathaṃ kāryaḥ |
                  tad ayaṃ yaduloko 'haṃ balabhadraḥ satyā ca tvāṃ dānapate prārthayāmaḥ |
                  etad bhavān eva dhārayituṃ samarthaḥ |
                  tvadsthaṃ cāsya rāṣṭrasyopakārakaṃ tad bhavān aśeṣarāṣṭropakāranimittam etat pūrvavad
                  dhārayatu |
                  tvayānyan na vaktavyam ity ukto dānapatis tathety uktvā jagrāha ca tan mahāratnam
                  |
                  tataḥ prabhṛti ca akrūraḥ prakaṭenaivātitejasā jājjvalyamānenātmakaṇṭhāsaktenāditya
                  ivāṃśumālī cacāra || <span class="ref">(ViP_4,13.56|)</span></p>
               
               
               <p id="ViP_4,13.57|">ity etāṃ bhagavato mithyābhiśastikṣālanāṃ yaḥ smarati na tasya kadācid alpāpi mithyābhiśastir
                  bhavati |
                  avyāhatendriyaś cākhilapāpamokṣam avāpnotīti || <span class="ref">(ViP_4,13.57|)</span></p>
               
               
               <p>[[iti śrīviṣṇupurāṇe caturthe 'ṃśe trayodaśo 'dhyāyaḥ ]]</p>
               
               </div>
            
            <div id="d1e64725">
               
               parāśara uvāca:
               
               
               <p id="ViP_4,14.1|">anamitrasya sutaḥ śinir nāmābhavat |
                  tasyāpi satyakaḥ satyakāt sātyakir yuyudhānanāmā |
                  tasmād apy asaṅgas tatputraś ca tūṇis tūṇer yugaṃdharaḥ |
                  iti śaineyāḥ || <span class="ref">(ViP_4,14.1|)</span></p>
               
               
               <p id="ViP_4,14.3|">anamitrasyaivānvaye vṛṣṇiḥ |
                  tasmāc ca śvaphalkas tatprabhāvaḥ kathita eva |
                  śvaphalkasya kanīyāṃś citrako nāmābhavad bhrātā |
                  śvaphalkād akrūro gāndinyām abhavat |
                  tathopamadgur upamadgor mṛduraviśārimejayagirikṣatropakṣatraśatrughnārimardanadharmadṛgdṛṣṭavarmagandhamojavāhaprativāhākhyāḥ
                  putrāḥ sutārākhyā ca kanyā |
                  devavān upadevaś cākrūraputrau |
                  pṛthuvipṛthupramukhāś citrakasya putrā bahavo 'bhavan
                  kukurabhajamānaśucikambalabarhiṣākhyās tathāndhakasya catvāraḥ putrāḥ || <span class="ref">(ViP_4,14.3|)</span></p>
               
               
               <p id="ViP_4,14.4|">kukurād dhṛṣṭas tasmāc ca kapotaromā tataś ca vilomā |
                  tasmād api tumburusakhā bhavasaṃjñaś candanodakadundubhiḥ |
                  tataś cābhijit tataḥ punarvasuḥ |
                  tasyāpy āhukaḥ putra āhukī ca kanyā || <span class="ref">(ViP_4,14.4|)</span></p>
               
               
               <p id="ViP_4,14.5|">āhukasya devakograsenau dvau putrau |
                  devavān upadevaḥ sahadevo devarakṣito devakasyāpi catvāraḥ putrāḥ |
                  teṣāṃ ca vṛkadevopadevā devarakṣitā śrīdevā śāntidevā sahadevā devakī ca sapta bhaginyaḥ
                  |
                  tāś ca sarvā eva vasudeva upayeme |
                  ugrasenasyāpi kaṃsanyagrodhasunāmakaṅkaśaṅkusubhūmirāṣṭrapālayuddhamuṣṭituṣṭimatsaṃjñāḥ
                  putrāḥ |
                  kaṃsā kaṃsavatī sutanū rāṣṭrapālī kaṅkī ca ugrasenatanūjāḥ |
                  bhajamānāc ca vidūrathaḥ putro 'bhavat |
                  vidūrathāc chūraḥ śūrāc chamī śaminaḥ pratikṣatraḥ |
                  tasmāt svayaṃbhojas tataś ca hṛdikaḥ || <span class="ref">(ViP_4,14.5|)</span></p>
               
               
               <p id="ViP_4,14.6|">tasyāpi kṛtavarmaśatadhanurdevamīḍhuṣākhyāḥ putrā babhūvuḥ || <span class="ref">(ViP_4,14.6|)</span></p>
               
               
               <p id="ViP_4,14.7|">devamīḍhuṣasya śūrasya māriṣā nāma patny abhavat || <span class="ref">(ViP_4,14.7|)</span></p>
               
               
               <p id="ViP_4,14.8|">tasyāṃ cāsau daśa putrān ajanayad vasudevapūrvān |
                  vasudevasya jātamātrasyaiva tadgṛhe bhagavadaṃśāvatāram avyāhatadṛṣṭyā paśyadbhir
                  devair divyānakadundubhayaś ca vāditāḥ |
                  tatas tadaivānakadundubhisaṃjñām avāpa |
                  tasyāpi devabhāgadevaśravānādhṛṣṭikarundhakavatsabālakasṛñjayaśyāmaśamīkagaṇḍūṣasaṃjñā
                  nava bhrātaro babhūvuḥ |
                  pṛthā śrutadevā śrutakīrtiḥ śrutaśravā rājādhidevī ca vasudevādīnāṃ pañca bhaginyo
                  'bhavan || <span class="ref">(ViP_4,14.8|)</span></p>
               
               
               <p id="ViP_4,14.9|">śūrasya kuntir nāma sakhābhavat |
                  tasmai cāputrāya pṛthām ātmajāṃ vidhinā śūro dattavān |
                  tāṃ ca pāṇḍur uvāha |
                  tasyāṃ ca dharmānilaśakrair yudhiṣṭhirabhīmārjunākhyās trayaḥ putrāḥ samutpāditāḥ
                  |
                  pūrvam anūḍhāyāś ca bhagavatā bhāsvatā kānīnaḥ karṇo nāma putro 'janyata || <span class="ref">(ViP_4,14.9|)</span></p>
               
               
               <p id="ViP_4,14.10|">tasyāś ca sapatnī mādrī nāmābhavat |
                  nāsatyadasrābhyāṃ tasyām api nakulasahadevau pāṇḍoḥ putrau janitau |
                  śrutadevāṃ tu vṛddhaśarmā nāma kārūśa upayeme |
                  tasyāṃ dantavakro nāma mahāsuro jajñe |
                  śrutakīrtim api kaikeyarāja upayeme |
                  tasyāṃ saṃtardanādayaḥ kaikeyāḥ pañca putrā babhūvuḥ |
                  rājādhidevyām āvantyau vindānuvindau jajñāte |
                  śrutaśravasam api cedirājo damaghoṣanāmopayeme |
                  tasyāṃ śiśupālam utpādayām āsa |
                  sa hi pūrvam apy anācāravikramasaṃpanno daityānām ādipuruṣo hiraṇyakaśipur abhūt || <span class="ref">(ViP_4,14.10|)</span></p>
               
               
               <p id="ViP_4,14.11|">yaś ca bhagavatā sakalalokaguruṇā ghātitaḥ |
                  punar apy akṣatavīryaśauryasaṃpatparākramaguṇaḥ samākrāntasakalatrailokyeśvarapratāpo
                  daśānano 'bhavat || <span class="ref">(ViP_4,14.11|)</span></p>
               
               
               <p id="ViP_4,14.12|">bahukālopabhuktabhagavatsakāśād avāptaśarīrapātodbhavapuṇyaphalo 'tha bhagavatāeva
                  rāghavarūpiṇā so 'pi nidhanam upapāditaḥ |
                  cedirājadamaghoṣātmajaś cedipatiḥ śiśupālanāmābhavat || <span class="ref">(ViP_4,14.12|)</span></p>
               
               
               <p id="ViP_4,14.13|">śiśupālatve 'pi bhagavato bhūbhārāvatāraṇāyāvatīrṇāṃśasya puṇḍarīkanayanākhyasyopari
                  dveṣānubandham atitarāñ cakāra |
                  bhagavatā ca nidhanam upanītas tatraiva paramātmabhūte manasas tadekāgratayā tatraiva
                  sāyujyam avāpa || <span class="ref">(ViP_4,14.13|)</span></p>
               
               
               <p id="ViP_4,14.14|">bhagavān hi prasanno yathābhilaṣitaṃ dadāty aprasanno 'pi nighnan divyam anupamaṃ
                  sthānaṃ prayacchatīti || <span class="ref">(ViP_4,14.14|)</span></p>
               
               
               <p>[[iti śrīviṣṇupurāṇe caturthe 'ṃśe caturdaśo 'dhyāyaḥ ]]</p>
               
               </div>
            
            <div id="d1e64774">
               maitreya uvāca:
               
               <p id="ViP_4,15.1">
                  hiraṇyakaśiputve ca rāvaṇatve ca viṣṇunā <br />
                  avāpa nihato bhogān aprāpyān amarair api //
                   <span class="ref">ViP_4,15.1</span></p>
               
               
               <p id="ViP_4,15.2">
                  na layaṃ tatra tenaiva nihataḥ sa kathaṃ punaḥ <br />
                  saṃprāptaḥ śiśupālatve sāyujyaṃ śāśvate harau //
                   <span class="ref">ViP_4,15.2</span></p>
               
               
               <p id="ViP_4,15.3">
                  etad icchāmy ahaṃ śrotuṃ sarvadharmabhṛtāṃ vara <br />
                  kautūhalapareṇaitat pṛṣṭo me vaktum arhasi //
                   <span class="ref">ViP_4,15.3</span></p>
               
               parāśara uvāca:
               
               
               <p id="ViP_4,15.4|">daityeśvarasya tu vadhāyākhilalokotpattisthitivināśakāriṇāpūrvaṃ tanugrahaṇaṃ kurvatā
                  nṛsiṃharūpam āviṣkṛtam |
                  tatra tu hiraṇyakaśipor viṣṇur ayam ity etan na manasy abhūt || <span class="ref">(ViP_4,15.4|)</span></p>
               
               
               <p id="ViP_4,15.5|">niratiśayapuṇyajātasamudbhūtam etat sattvam iti rajodrekapreritaikāgramatis tadbhāvanāyogāt
                  tato 'vāptavadhahaitukīṃ niratiśayām evākhilatrailokyādhikyadhāriṇīṃ daśānanatve bhogasaṃpadam
                  avāpa || <span class="ref">(ViP_4,15.5|)</span></p>
               
               
               <p id="ViP_4,15.6|">nātas tasminn anādinidhane parabrahmabhūte bhagavaty anālambanīkṛte manasas tallayam
                  |
                  daśānanatve 'py anaṅgaparādhīnatayā jānakīsaktacetaso dāśarathirūpadhāriṇas tadrūpadarśanam
                  evāsin nāyam acyuta ity āsaktir vipadyato 'ntaḥkaraṇasya mānuṣabuddhir eva kevalam
                  asyābhūt || <span class="ref">(ViP_4,15.6|)</span></p>
               
               
               <p id="ViP_4,15.7|">punar apy acyutavinipātamātraphalam akhilabhūmaṇḍalaślāghyacedirājakule janmāvyāhataṃ
                  aiśvaryaṃ śiśupālatve cāvāpa || <span class="ref">(ViP_4,15.7|)</span></p>
               
               
               <p id="ViP_4,15.8|">tatra tv akhilāny eva bhagavannāmakāraṇāny abhavan |
                  tataś ca tatkāraṇakṛtānāṃ teṣām aśeṣāṇām evācyutanāmnām anavaratam anekajanmasaṃvardhitavidveṣānubandhicitto
                  vinindanasaṃtarjanādiṣūccāraṇam akarot || <span class="ref">(ViP_4,15.8|)</span></p>
               
               
               <p id="ViP_4,15.9|">tac ca rūpam utphullapadmadalāmalākṣam atyujjvalapītavastradhāry amalakirīṭakeyūrakaṭakopaśobhitam
                  udārapīvaracaturbāhuśaṅkhacakragadādharam atiprauḍhavairānubhāvād aṭanabhojanasnānāsanaśayanādiṣv
                  aśeṣāvasthāntareṣu naivāpayayāv asyātmacetasaḥ || <span class="ref">(ViP_4,15.9|)</span></p>
               
               
               <p id="ViP_4,15.10|">tam evākrośeṣūccārayaṃs tam eva hṛdayena dhārayann ātmavadhāya bhagavadastacakrāṃśumālojjvalam
                  akṣayatejaḥsvarūpaṃ paraṃ brahmasvarūpam apagatarāgadveṣādidoṣaṃ bhagavantam adrākṣīt
                  || <span class="ref">(ViP_4,15.10|)</span></p>
               
               
               <p id="ViP_4,15.11|">tāvac ca bhagavaccakreṇāśu vyāpāditas tena tatsmaraṇadagdhākhilāghasaṃcayo bhagavataivāntam
                  upanītas tasminn eva layam upayayau |
                  etat tavākhilaṃ mayābhihitam |
                  ayaṃ hi bhagavān kīrtitaḥ saṃsmṛtaś ca dveṣānubandhenāpy akhilasurāsurādidurlabhaṃ
                  phalaṃ prayacchati kim uta samyag bhaktimatām |
                  vasudevasyānakadundubheḥ pauravīrohiṇīmadirābhadrādevakīpramukhā bahvyaḥ patnyo 'bhavan
                  || <span class="ref">(ViP_4,15.11|)</span></p>
               
               
               <p id="ViP_4,15.12|">balabhadrasāraṇaśaṭhadurmadādīn putrān rohiṇyām ānakadundubhir utpādayām āsa |
                  balabhadro 'pi revatyāṃ niśaṭholmukau putrāv ajanayat |
                  mārṣṭimārṣimacchiśiśiśusatyadhṛtipramukhāḥ sāraṇasyātmajāḥ |
                  bhadrāśvabhadrabāhudurdamabhūtādyā rohiṇyāḥ kulajāḥ || <span class="ref">(ViP_4,15.12|)</span></p>
               
               
               <p id="ViP_4,15.13|">nandopanandakṛtakādyā madirāyās tanayāḥ |
                  bhadrāyāś copanidhigadādyāḥ |
                  vaiśālyāṃ ca kauśikam ekam ajanayat |
                  ānakadundubhir devakyām api kīrtimatsuṣeṇodāyibhadrasenarjudāsabhadradevākhyāḥ ṣaṭ
                  putrā jajñire || <span class="ref">(ViP_4,15.13|)</span></p>
               
               
               <p id="ViP_4,15.14|">tāṃś ca sarvān eva kaṃso ghātitavān |
                  anantaraṃ ca saptamaṃ garbham ardharātre bhagavatprahitā yoganidrā rohiṇyā jaṭharam
                  avakṛṣya nītavatī || <span class="ref">(ViP_4,15.14|)</span></p>
               
               
               <p id="ViP_4,15.15|">karṣaṇāc cāsāv api saṃkarṣaṇākhyām avāpa || <span class="ref">(ViP_4,15.15|)</span></p>
               
               
               <p id="ViP_4,15.16|">tataś ca sakalajaganmahātarumūlabhūto bhūtātītabhaviṣyādisakalasurāsuramunimanujamanasām
                  apy agocaro 'bjabhavapramukhair analapramukhaiś ca praṇamyāvanibhāraharaṇāya prasādito
                  bhagavān anādimadhyo devakīgarbhe samavatatāra vāsudevaḥ || <span class="ref">(ViP_4,15.16|)</span></p>
               
               
               <p id="ViP_4,15.17|">tatprasādavivardhitamānābhimānā ca yoganidrā nandagopapatnyā yaśodāyā garbham adhiṣṭhitavatī
                  || <span class="ref">(ViP_4,15.17|)</span></p>
               
               
               <p id="ViP_4,15.18|">suprasannādityacandrādigraham avyālādibhayaṃ svasthamānasam akhilam evaitaj jagad
                  apāstādharmam abhavat tasmiṃś ca puṇḍarīkanayane jāyamāne || <span class="ref">(ViP_4,15.18|)</span></p>
               
               
               <p id="ViP_4,15.19|">jātena ca tenākhilam evaitat sanmārgavarti jagad akriyata |
                  bhagavato 'py atra martyaloke 'vatīrṇasya ṣoḍaśasahasrāṇy ekottaraśatādhikāni bhāryāṇām
                  abhavan |
                  tāsāṃ ca rukmiṇīsatyabhāmājāmbavatīcāruhāsinīpramukhā hy aṣṭau patnyaḥ pradhānā |
                  tāsu cāṣṭāyutāni lakṣaṃ ca putrāṇāṃ bhagavān akhilamūrtir anādimān ajanayat || <span class="ref">(ViP_4,15.19|)</span></p>
               
               
               <p id="ViP_4,15.43|">teṣāṃ ca pradyumnacārudeṣṇasāmbādayas trayodaśa pradhānāḥ |
                  pradyumno 'pi rukmiṇas tanayāṃ kakudvatīṃ nāmopayeme |
                  tasyām asyāniruddho jajñe |
                  aniruddho 'pi rukmiṇa eva pautrīṃ subhadrāṃ nāmopayeme |
                  tasyām asya vajro 'bhavat |
                  vajrasya pratibāhus tasyāpi sucāruḥ |
                  evam anekaśatasāhasrapuruṣasaṃkhyasya yadukulasya puruṣasaṃkhyā varṣaśatair api jñātuṃ
                  na śakyate || <span class="ref">(ViP_4,15.43|)</span></p>
               
               
               <p id="ViP_4,15.20|">yato hi ślokāv atra caritārthau || <span class="ref">(ViP_4,15.20|)</span></p>
               
               
               <p id="ViP_4,15.21">
                  tisraḥ koṭyaḥ sahasrāṇām aṣṭāśītiśatāni ca <br />
                  kumārāṇāṃ gṛhācāryāś cāpayogyāsu ye ratāḥ //
                   <span class="ref">ViP_4,15.21</span></p>
               
               
               <p id="ViP_4,15.22">
                  saṃkhyānaṃ yādavānāṃ kaḥ kariṣyati mahātmanām <br />
                  yatrāyutānām ayutaṃ lakṣeṇāste sadāhukaḥ //
                   <span class="ref">ViP_4,15.22</span></p>
               
               
               <p id="ViP_4,15.23">
                  devāsurahatā ye tu daiteyāḥ sumahābalāḥ <br />
                  te cotpannā manuṣyeṣu janopadravakāriṇaḥ //
                   <span class="ref">ViP_4,15.23</span></p>
               
               
               <p id="ViP_4,15.24">
                  teṣām utsādanārthāya bhuvi devā yadoḥ kule <br />
                  avatīrṇāḥ kulaśataṃ yatraikābhyadhikaṃ dvija //
                   <span class="ref">ViP_4,15.24</span></p>
               
               
               <p id="ViP_4,15.25">
                  viṣṇus teṣāṃ pramāṇe ca prabhutve ca vyavasthitaḥ <br />
                  nideśasthāyinas tasya babhūvuḥ sarvayādavāḥ //
                   <span class="ref">ViP_4,15.25</span></p>
               
               
               <p id="ViP_4,15.26">
                  prasūtiṃ vṛṣṇivīrāṇāṃ yaḥ śṛṇoti naraḥ sadā <br />
                  sa sarvaiḥ pātakair mukto viṣṇulokaṃ prapadyate //
                   <span class="ref">ViP_4,15.26</span></p>
               
               
               <p>[[iti śrīviṣṇupurāṇe caturthe 'ṃśe pañcadaśo 'dhyāyaḥ ]]</p>
               
               </div>
            
            <div id="d1e65013">
               
               parāśara uvāca:
               
               
               <p id="ViP_4,16.1|">ity eṣa samāsatas te kathito yador vaṃśaḥ |
                  turvasor vaṃśam avadhāraya || <span class="ref">(ViP_4,16.1|)</span></p>
               
               
               <p id="ViP_4,16.2|">turvasor vahnir ātmajo vahner gobhānus tataś ca traiśānus tasmāc ca karaṃdhamaḥ |
                  tasyāpi maruttaḥ |
                  so 'napatyo 'bhavat |
                  tataś ca pauravaṃ duṣyantaṃ putram akalpayat |
                  evaṃ yayātiśāpāt tadvaṃśaḥ pauravam vaṃśaṃ samāśritavān || <span class="ref">(ViP_4,16.2|)</span></p>
               
               
               <p>[[iti śrīviṣṇupurāṇe caturthe 'ṃśe ṣoḍaśo 'dhyāyaḥ ]]</p>
               
               </div>
            
            <div id="d1e65026">
               
               parāśara uvāca:
               
               
               <p id="ViP_4,17.1|">druhyos tu tanayo babhruḥ || <span class="ref">(ViP_4,17.1|)</span></p>
               
               
               <p id="ViP_4,17.2|">tataḥ setuḥ |
                  setuputra āradvānnāmā |
                  tadātmajo gāndhāraḥ |
                  tato dharmo dharmād dhṛto dhṛtād durdamaḥ |
                  tataḥ pracetāḥ |
                  pracetasaḥ putraśatam adharmabahulānāṃ mlecchānām udīcyānām ādhipatyam akarot || <span class="ref">(ViP_4,17.2|)</span></p>
               
               
               <p>[[iti śrīviṣṇupurāṇe caturthe 'ṃśe saptadaśo 'dhyāyaḥ ]]</p>
               </div>
            
            <div id="d1e65039">
               
               parāśara uvāca:
               
               
               <p id="ViP_4,18.1|">yayāteś caturthasyaputrasyānoḥ sabhānaracakṣuparamekṣusaṃjñās trayaḥ putrā babhūvuḥ
                  |
                  sabhānaraputraḥ kālānaraḥ kālānarāt sṛñjayaḥ sṛñjayāt puraṃjayaḥ |
                  tasmāj janamejayas tato mahāśālas tasmāc ca mahāmanāḥ |
                  tasmād apy uśīnaratitikṣū dvau putrāv utpannau |
                  uśīnarasyāpi śibinṛganarakṛmidarvākhyāḥ pañca putrā babhūvuḥ |
                  vṛṣadarbhasuvīrakaikeyamadrakāś catvāraḥ śibiputrāḥ |
                  titikṣor api ruśadrathaḥ putro 'bhūt |
                  tato 'pi hemo hemāt sutapās tasmād baliḥ |
                  yasya kṣetre dīrghatamasā aṅgavaṅgakaliṅgasuhyapauṇḍrākhyaṃ bāleyaṃ kṣatram ajanyata
                  || <span class="ref">(ViP_4,18.1|)</span></p>
               
               
               <p id="ViP_4,18.2|">tannāmasaṃtatisaṃjñāś ca pañca viṣayāḥ babhūvuḥ |
                  aṅgasya tv anapānas tasyātmajo divirathas tasmād dharmarathaḥ |
                  tataś citraratho romapādasaṃjñaḥ |
                  yasya putro daśaratho jajñe |
                  yasmai ajaputro daśarathaḥ śāntāṃ nāma kanyām anapatyāya duhitṛtve yuyoja || <span class="ref">(ViP_4,18.2|)</span></p>
               
               
               <p id="ViP_4,18.4|">romapādāc caturaṅgas tasmāc ca pṛthulākṣaḥ |
                  tataś campo yaś campāṃ niveśayām āsa |
                  campasya haryaṅgas tato bhadrarathas tato bṛhadrathas tato bṛhatkarmā bṛhatkarmaṇaś
                  ca bṛhadbhānus tasmād bṛhanmanās tato jayadrathaḥ |
                  jayadratho brahmakṣatrāntarālasaṃbhūtyāṃ patnyāṃ vijayaṃ nāma putram ajījanat || <span class="ref">(ViP_4,18.4|)</span></p>
               
               
               <p id="ViP_4,18.5|">vijayaś ca dhṛtiṃ putram avāpa |
                  tasyāpi dhṛtavrataḥ putro 'bhūt |
                  dhṛtavratāt satyakarmā satyakarmaṇas tv adhirathaḥ |
                  yo 'sau gaṅgāṃ gato mañjūṣāgataṃ pṛthāpaviddhaṃ karṇaṃ putram avāpa |
                  karṇād vṛṣasena ity ete 'ṅgāḥ || <span class="ref">(ViP_4,18.5|)</span></p>
               
               
               <p id="ViP_4,18.6|">ataś ca puror vaṃśaṃ śrotum arhasīti || <span class="ref">(ViP_4,18.6|)</span></p>
               
               
               <p>[[iti śrīviṣṇupurāṇe caturthe 'ṃśe 'ṣṭadaśo 'dhyāyaḥ ]]</p>
               
               </div>
            
            <div id="d1e65062">
               
               parāśara uvāca:
               
               
               <p id="ViP_4,19.1|">pūror janamejayaḥ putras tasyāpi pracinvān pracinvataḥ pravīraḥ |
                  tasmān manasyur manasyoś cābhayadas tasyāpi sudyuḥ sudyor bahugavaḥ |
                  tasyāpi saṃyātiḥ saṃyāter ahaṃyātiḥ tato raudrāśvaḥ |
                  ṛteyuḥ kakṣeyuḥ sthaṇḍileyur dhṛteyur jaleyuḥ sthaleyur dharmeyuḥ saṃnateyur dhaneyur
                  vaneyur nāmāno raudrāśvasya daśātmajā V putrā babhūvuḥ |
                  ṛteyo rantināraḥ putro 'bhūt |
                  sumatim apratirathaṃ dhruvaṃ ca rantināraḥ putrān avāpa |
                  apratirathāt kaṇvas tasyāpi medhātithiḥ |
                  yataḥ kaṇvāyanā dvijā babhūvuḥ |
                  apratirathasyāparaḥ putro 'bhūd ailīnaḥ |
                  tato duṣyantādyāś catvāraḥ putrā babhūvuḥ |
                  duṣyantāc cakravartī bharato 'bhavat yannāmahetur devaiḥ śloko gīyate |
                  mātā bhastrā pituḥ putro yena jātaḥ sa eva saḥ |
                  bharasva putraṃ duṣyanta māvamaṃsthāḥ śakuntalām || <span class="ref">(ViP_4,19.1|)</span></p>
               
               
               <p id="ViP_4,19.2|">retodhāḥ putro nayati naradeva yamakṣayāt |
                  tvaṃ cāsya dhātā garbhasya satyam āha śakuntalā || <span class="ref">(ViP_4,19.2|)</span></p>
               
               
               <p id="ViP_4,19.3|">bharatasya patnitraye nava putrā babhūvuḥ |
                  naite mamānurūpā ity abhihitās tanmātaro jaghnuḥ parityāgabhayāt |
                  tato 'sya vitathe putrajanmani putrārthino marutsomayājino dīrghatamasā pārṣṇyapāstabṛhaspativīryād
                  utathyapatnīmamatāsamutpanno bharadvājākhyaḥ putro marudbhir dattaḥ || <span class="ref">(ViP_4,19.3|)</span></p>
               
               
               <p id="ViP_4,19.4|">tasyāpi nāmanirvacanaślokaḥ paṭhyate || <span class="ref">(ViP_4,19.4|)</span></p>
               
               
               <p id="ViP_4,19.5|">mūḍhe bhara dvājam imaṃ bhara dvājaṃ bṛhaspate |
                  yātau yad uktvā pitarau bharadvājas tatas tv ayam || <span class="ref">(ViP_4,19.5|)</span></p>
               
               
               <p id="ViP_4,19.6|">iti bharadvājaś ca tasya vitathe putrajanmani marudbhir dattas tato vitathasaṃjñām
                  avāpa || <span class="ref">(ViP_4,19.6|)</span></p>
               
               
               <p id="ViP_4,19.7|">vitathasya bhavan manyuḥ putro 'bhūt |
                  bṛhatkṣatramahāvīryanaragargā abhavan manyuputrāḥ |
                  narasya saṃkṛtiḥ saṃkṛte ruciradhīrantidevau |
                  gargāc chinis tato gārgyāḥ śainyāḥ kṣatropetā dvijātayo babhūvuḥ || <span class="ref">(ViP_4,19.7|)</span></p>
               
               
               <p id="ViP_4,19.8|">mahāvīryād durukṣayo nāma putro 'bhūt
                  tasya trayyāruṇapuṣkariṇau kapiś ca putratrayam abhūt |
                  tac ca tritayam api paścād vipratām upajagāma |
                  bṛhatkṣatrasya suhotraḥ suhotrād dhastī ya idaṃ hastināpuram āropayām āsa |
                  ajamīḍhadvimīḍhapurumīḍhās trayo hastinas tanayāḥ |
                  ajamīḍhāt kaṇvaḥ kaṇvān medhātithiḥ |
                  yataḥ kaṇvāyanā dvijāḥ || <span class="ref">(ViP_4,19.8|)</span></p>
               
               
               <p id="ViP_4,19.9|">ajamīḍhasyānyaḥ putro bṛhadiṣuḥ |
                  tato bṛhaddhanus tataś ca bṛhatkarmā tasmāj jayadrathas tato 'pi viśvajit |
                  tataḥ senajit |
                  rucirāśvakāśyadṛḍhahanuvatsahanusaṃjñāḥ senajitaḥ putrāḥ |
                  rucirāśvataḥ pṛthusenaḥ |
                  tasmāt pāraḥ pārān nīpaḥ |
                  tasyaikaśataṃ putrāṇām |
                  teṣāṃ pradhānaḥ kāmpilyādhipatiḥ samaraḥ || <span class="ref">(ViP_4,19.9|)</span></p>
               
               
               <p id="ViP_4,19.10|">samarasyāpi pārasupārasadaśvās trayaḥ putrāḥ |
                  pārāt pṛthuḥ pṛthoḥ sukṛtiḥ sukṛter vibhrājaḥ |
                  tataś cāṇuho yaḥ śukaduhitaraṃ kṛtvīṃ nāmopayeme || <span class="ref">(ViP_4,19.10|)</span></p>
               
               
               <p id="ViP_4,19.11|">aṇuhād brahmadattaḥ |
                  tato viṣvaksenas tasyodaksenaḥ |
                  bhallāṭas tasyātmajaḥ |
                  dvimīḍhasya tu yavīnarasaṃjñas tasyāpi dhṛtimāṃs tataḥ satyadhṛtis tataś ca dṛḍhanemiḥ
                  tasmāc ca supārśvas tataḥ sumatis tataś ca sannatimān sannatimataḥ kṛto 'bhūt |
                  yaṃ hiraṇyanābho yogam adhyāpayām āsa |
                  yaś caturviṃśati prācyasāmagānāṃ saṃhitāś cakāra || <span class="ref">(ViP_4,19.11|)</span></p>
               
               
               <p id="ViP_4,19.12|">kṛtāc cogrāyudho yena prācuryeṇa nīpakṣayaḥ kṛtaḥ || <span class="ref">(ViP_4,19.12|)</span></p>
               
               
               <p id="ViP_4,19.13|">ugrāyudhāt kṣemyaḥ kṣemyāt suvīras tasmād ripuṃjayas tasmāc ca bahuratha ity ete pauravāḥ
                  |
                  ajamīḍhasya nalinī nāma patnī tasyāṃ nīlasaṃjñaḥ putro 'bhavat |
                  tasmād api śāntiḥ śānteḥ suśāntiḥ suśānteḥ purujānuḥ |
                  tataś cakṣus tato haryaśvaḥ |
                  haryaśvān mudgalasṛñjayabṛhadiṣupravīrakāmpilyāḥ |
                  pañcānām eteṣāṃ viṣayāṇāṃ rakṣaṇāyālam ete matputrā iti pitrābhihitam |
                  ataḥ pāñcālāḥ || <span class="ref">(ViP_4,19.13|)</span></p>
               
               
               <p id="ViP_4,19.14|">mudgalāc ca maudgalyāḥ kṣatropetā dvijātayo babhūvuḥ |
                  mudgalād vadhyaśvo vadhyaśvād divodāso 'halyā ca mithunam abhūt |
                  śaradvato 'halyāyāṃ śatānando 'bhavat |
                  śatānandāt satyadhṛtir dhanurvedāntago jajñe |
                  satyadhṛtes tu varāpsarasam urvaśīṃ dṛṣṭvā retaḥ skannaṃ śarastambe papāta || <span class="ref">(ViP_4,19.14|)</span></p>
               
               
               <p id="ViP_4,19.15|">tac ca dvidhā gatam apatyadvayaṃ kumāraḥ kanyakā cābhavat |
                  mṛgayām upagataḥ śāntanur dṛṣṭvā kṛpayā jagrāha || <span class="ref">(ViP_4,19.15|)</span></p>
               
               
               <p id="ViP_4,19.16|">tataḥ sa kumāraḥ kṛpaḥ kanyā cāśvatthāmno jananī kṛpī droṇasya patny abhavat |
                  divodāsasyāpi mitrāyuḥ putro mitrāyoś cyavano nāma rājā cyavanāt sudāsaḥ |
                  tataḥ saudāsaḥ sahadevas tasyāpi somakaḥ |
                  tato jantuḥ putraśatajyeṣṭho 'bhavat |
                  teṣāṃ yavīyān pṛṣataḥ pṛṣatād drupadas tasmād dhṛṣṭadyumnas tato dhṛṣṭaketuḥ |
                  ajamīḍhasyānya ṛkṣanāmā putro 'bhūt |
                  ṛkṣāt saṃvaraṇaḥ saṃvaraṇāc ca kuruḥ |
                  ya idaṃ dharmakṣetraṃ kurukṣetraṃ cakāra || <span class="ref">(ViP_4,19.16|)</span></p>
               
               
               <p id="ViP_4,19.17|">sudhanurjahnuparīkṣitpramukhāḥ kuroḥ putrāḥ babhūvuḥ |
                  sudhanuṣaḥ putraḥ suhotraḥ
                  tasmāc cyavanaś cyavanāt kṛtakaḥ |
                  tataś coparicaro vasuḥ |
                  bṛhadrathapratyagrakuśāmbamāvellamatsyapramukhāḥ vasoḥ putrāḥ saptājāyanta |
                  bṛhadrathāt kuśāgras tasmād ṛṣabhas tataḥ puṣpavān |
                  tasmāt satyahitas tasmāt sudhanvā tasya ca jantuḥ |
                  bṛhadrathāc cānyaḥ śakaladvayajanmā jarayā saṃdhito jarāsaṃdhanāmā |
                  tasmāt sahadevas tataḥ somapis tataḥ śrutaśravāḥ |
                  ity ete māgadhā bhūbhṛtaḥ || <span class="ref">(ViP_4,19.17|)</span></p>
               
               
               <p>[[iti śrīviṣṇupurāṇe caturthe 'ṃśe ekonaviṃśo 'dhyāyaḥ ]]</p>
               
               śrīparāśara uvāca:
               
               
               <p id="ViP_4,20.1|">parīkṣito janamejayaśrutasenograsenabhīmasenāś catvāraḥ putrāḥ || <span class="ref">(ViP_4,20.1|)</span></p>
               
               
               <p id="ViP_4,20.2|">jahnos tu suratho nāmātmajo babhūva || <span class="ref">(ViP_4,20.2|)</span></p>
               
               
               <p id="ViP_4,20.3|">tasya ca vidūrathaḥ |
                  vidūrathasya sārvabhaumaḥ sārvabhaumāj jayatsenas tasmād ārādhitas tataś cāyutāyur
                  ayutāyor akrodhanaḥ |
                  tasmād devātithiḥ |
                  tato ṛkṣaḥ || <span class="ref">(ViP_4,20.3|)</span></p>
               
               
               <p id="ViP_4,20.4|">ṛkṣād bhīmasenas tataś ca dilīpaḥ |
                  dilīpāt pratīpaḥ |
                  tasyāpi devāpiśāṃtanubāhlīkasaṃjñās trayaḥ putrā babhūvuḥ |
                  devāpir bāla evāraṇyaṃ viveśa || <span class="ref">(ViP_4,20.4|)</span></p>
               
               
               <p>śāṃtanus tu mahīpālo 'bhavat |
                  ayaṃ ca tasya ślokaḥ pṛthivyāṃ gīyate |</p>
               
               </div>
            
            <div id="d1e65140">
               
               <p id="ViP_4,20.5">
                  yaṃ yaṃ karābhyāṃ spṛśati jīrṇaṃ yauvanam eti saḥ <br />
                  śāntiṃ cāpnoti yenāgryāṃ karmaṇā tena śāṃtanuḥ //
                   <span class="ref">ViP_4,20.5</span></p>
               
               
               <p id="ViP_4,20.6|">tasya śāṃtano rāṣṭre dvādaśavarṣāṇi devo na vavarṣa || <span class="ref">(ViP_4,20.6|)</span></p>
               
               
               <p id="ViP_4,20.7|">tataś cāśeṣarāṣṭravināśam avekṣyāsau rājā brāhmaṇān apṛcchat |
                  kasmād asmadrāṣṭre devo na varṣati ko mamāparādha iti |
                  te tam ūcuḥ |
                  agrajasya te 'rheyam avanis tvayā bhujyate parivettā tvam ity uktaḥ sa punas tān apṛcchat
                  |
                  kiṃ mayā vidheyam iti |
                  te punar apy ūcuḥ |
                  yāvad devāpir na patanādibhir doṣair abhibhūyate tāvat tasyārhaṃ rājyam |
                  tad alam etena tasmai dīyatām ity ukte tasya mantripravareṇāśmasāriṇātatrāraṇye tapasvino
                  vedavādavirodhavaktāraḥ prayuktāḥ || <span class="ref">(ViP_4,20.7|)</span></p>
               
               
               <p id="ViP_4,20.8|">tair asyātiṛjumater mahīpatiputrasya buddhir vedavirodhamārgānusāriṇy akriyata || <span class="ref">(ViP_4,20.8|)</span></p>
               
               
               <p id="ViP_4,20.9|">rājā ca śāṃtanur dvijavacanotpannaparivedanaśokas tān brāhmaṇān agraṇīkṛtyāgrajarājyapradānāyāraṇyaṃ
                  jagāma |
                  tadāśramam upagatāś ca tam avanīpatiputraṃ devāpim upatasthuḥ |
                  te brāhmaṇā vedavādānubaddhāni vacāṃsi rājyam agrajena kartavyam ity arthavanti tam
                  ūcuḥ |
                  asāv api devāpir vedavādavirodhiyuktidūṣitam anekaprakāraṃ tān āha |
                  tatas te brāhmaṇāḥ śāṃtanum ūcuḥ |
                  āgaccha bho rājann alam atrātinirbandhena praśānta evāsāv anāvṛṣṭidoṣaḥ patito 'yam
                  anādikālam ahitavedavacanadūṣaṇoccāraṇāt |
                  patite cāgraje naiva pārivedyaṃ bhavatīty uktaḥ śāṃtanuḥ svapuram āgatya rājyam akarot
                  |
                  vedavādavirodhivacanoccāraṇadūṣite ca tasmin devāpāv akhilasya niṣpattaye vavarṣa
                  bhagavān parjanyaḥ |
                  bāhlīkasya somadattaḥ putro 'bhūt || <span class="ref">(ViP_4,20.9|)</span></p>
               
               
               <p id="ViP_4,20.10|">somadattasyāpi bhūribhūriśravaḥśalyasaṃjñās trayaḥ putrāḥ |
                  śāṃtanor apy amaranadyāṃ gaṅgāyām udārakīrtir aśeṣaśāstrārthavid bhīṣmaḥ putro 'bhūt
                  |
                  satyavatyāṃ ca citrāṅgadavicitravīryau putrāv utpādayām āsa śāṃtanuḥ |
                  citrāṅgadas tu bāla eva citrāṅgadena gandharveṇāhave vinihataḥ |
                  vicitravīryo 'pi kāśīrājatanaye ambikāmbālike upayeme |
                  tadupabhogātikhedāc ca yakṣmaṇā gṛhītaḥ pañcatvam agamat |
                  satyavatīniyogāc ca tatputraḥ kṛṣṇadvaipāyano mātur vacanam anatikramaṇīyam iti vicitravīryakṣetre
                  dhṛtarāṣṭrapāṇḍū tatprahitabhujiṣyāyāṃ ca viduraṃ utpādayām āsa || <span class="ref">(ViP_4,20.10|)</span></p>
               
               
               <p id="ViP_4,20.11|">dhṛtarāṣṭro 'pi duryodhanaduḥśāsanādipradhānaṃ putraśatam utpādayām āsa |
                  pāṇḍor apy araṇye mṛgaśāpopahataprajananasāmarthyasya dharmavāyuśakrair yudhiṣṭhirabhīmārjunāḥ
                  kuntyāṃ nakulasahadevau cāśvibhyāṃ mādryāṃ pañca putrāḥ samutpāditāḥ |
                  teṣāṃ ca draupadyāṃ pañca putrā babhūvuḥ |
                  yudhiṣṭhirāt prativindhyo bhīmasenāc chrutasomaḥ śrutakīrtir arjunāc chatānīko nakulāc
                  chrutakarmā sahadevāt |
                  apare ca pāṇḍavānām ātmajās tad yathā |
                  yaudheyī yudhiṣṭhirād devakaṃ putram avāpa |
                  hiḍimbā ghaṭotkacaṃ bhīmasenāt putraṃ lebhe |
                  kāśī ca bhīmasenād eva sarvatragaṃ putram avāpa |
                  sahadevāc ca vijayā suhotraṃ nāma putraṃ prāptavatī |
                  kareṇumatyāṃ ca nakulo 'pi niramitram ajījanat || <span class="ref">(ViP_4,20.11|)</span></p>
               
               
               <p id="ViP_4,20.12|">arjunasyāpy ulūpyāṃ nāgakanyāyām irāvān nāma putro 'bhūt |
                  maṇipurapatiputryāṃ ca putrikādharmeṇa babhruvāhanaṃ nāma putram arjuno 'janayat || <span class="ref">(ViP_4,20.12|)</span></p>
               
               
               <p>subhadrāyāṃ cārbhakatve 'pi yo 'sāv atibalaparākramasamastārātirathavijetā so 'bhimanyur
                  ajāyata |
                  abhimanyor uttarāyāṃ parikṣīṇeṣu kuruṣv aśvatthāmaprayuktabrahmāstreṇa garbha eva
                  bhasmīkṛto bhagavataḥ sakalasurāsuravanditacaraṇayugalasyātmecchākāraṇamānuṣarūpadhāriṇo
                  'nubhāvāt punar jīvitam avāpya parīkṣij jajñe |
                  yo 'yaṃ sāmpratam etad bhūmaṇḍalam akhaṇḍitāyatidharmeṇa pālayati|420.13 ||</p>
               
               
               <p>[[iti śrīviṣṇupurāṇe caturthe 'ṃśe viṃśo 'dhyāyaḥ ]]</p>
               
               parāśara uvāca:
               
               
               <p id="ViP_4,21.1|">ataḥ paraṃ bhaviṣyān ahaṃ bhūpālān kīrtayiṣyāmi |
                  yo 'yaṃ sāmpratam avanīpatiḥ parīkṣit tasyāpi janamejayaśrutasenograsenabhīmasenāḥ
                  putrāś catvāro bhaviṣyanti || <span class="ref">(ViP_4,21.1|)</span></p>
               
               
               <p id="ViP_4,21.2|">tasyāparaḥ śatānīko bhaviṣyati |
                  yo 'sau yājñavalkyād vedam adhītya kṛpād astrāṇy avāpya viṣayaviraktacittavṛttiś ca
                  śaunakopadeśād ātmavijñānapravīṇaḥ paraṃ nirvāṇam āpsyati || <span class="ref">(ViP_4,21.2|)</span></p>
               
               
               <p>śatānīkād apy aśvamedhadatto bhavitā |
                  tasmād apy adhisīmakṛṣṇaḥ adhisīmakṛṣṇān niścaknuḥ |
                  yo gaṅgayāpahṛte hastināpure kauśāmbyāṃ nivatsyati |
                  tasyāpy uṣṇaḥ putro bhavitā |
                  uṣṇāc citrarathas tataḥ śucirathas tasmād vṛṣṇimāṃs tataḥ suṣeṇaḥ |
                  tasmād api sunīthaḥ sunīthād ṛcas tato nṛcakṣus tasyāpi sukhibalas tasmād pariplavas
                  tataś ca sunayas tato medhāvī |
                  tato n.paṃjayas tato mṛdus tasmāt tigmas tigmād bṛhadrathaḥ |
                  tasmād vasudānas tato 'paraḥ śatānīkaḥ |
                  tasmāc codayana udayanād ahīnaras tataś ca daṇḍapāṇis tato niramitras tasmāc ca kṣemakaḥ
                  |
                  atrāyaṃ ślokaḥ |</p>
               
               </div>
            
            <div id="d1e65200">
               
               <p id="ViP_4,21.3">
                  brahmakṣatrasya yo yonir vaṃśo rājarṣisatkṛtaḥ <br />
                  kṣemakaṃ prāpya rājānaṃ sa saṃsthāṃ prāpsyate kalau //
                   <span class="ref">ViP_4,21.3</span></p>
               
               
               <p>[[iti śrīviṣṇupurāṇe caturthe 'ṃśe ekaviṃśo 'dhyāyaḥ ]]</p>
               
               parāśara uvāca:
               
               
               <p id="ViP_4,22.1|">ataś cekṣvākavo bhaviṣyāḥ pārthivāḥ kathyante |
                  bṛhadbalasya putro bṛhatkṣaṇaḥ || <span class="ref">(ViP_4,22.1|)</span></p>
               
               
               <p id="ViP_4,22.2|">tasmād urukṣayas tato vatso vatsād vatsavyūhaḥ |
                  tataḥ prativyomas tasyāpi divākaras tasmāt sahadevaḥ || <span class="ref">(ViP_4,22.2|)</span></p>
               
               
               <p>tato bṛhadaśvas tatsūnur bhānurathas tasya pratītāśvas tasyāpi supratīkaḥ |
                  tato marudevo marudevāt sunakṣatras tasmāt kiṃnaraḥ |
                  kiṃnara-d antarikṣas tasmāt suvarṇas tataś cāmitrajit |
                  tataś ca bṛhadrājas tasyāpi dharmī dharmiṇaḥ kṛtaṃjayaḥ |
                  kṛtaṃjayād raṇaṃjayo raṇaṃjayāt saṃjayas tasmāc chākyaḥ |
                  śākyāc chuddhodanas tasmād rāhulas tataḥ prasenajit |
                  tataś ca kṣudrakas tataś ca kuṇḍakas tasmād api surathaḥ |
                  tatputraś ca sumitro 'ntya ity ete cekṣvākavo bṛhadbalānvayāḥ |
                  atrānuvaṃśaślokaḥ |</p>
               
               </div>
            
            <div id="d1e65235">
               
               <p id="ViP_4,22.3">
                  ikṣvākūṇām ayaṃ vaṃśaḥ sumitrānto bhaviṣyati <br />
                  yatas taṃ prāpya rājānaṃ sa saṃsthāṃ prāpsyate kalau //
                   <span class="ref">ViP_4,22.3</span></p>
               
               
               <p>[[iti śrīviṣṇupurāṇe caturthe 'ṃśe dvāviṃśo 'dhyāyaḥ ]]</p>
               
               </div>
            
            <div id="d1e65259">
               
               parāśara uvāca:
               
               
               <p id="ViP_4,23.1|">māgadhānāṃ bārhadrathānāṃ bhaviṣyāṇām anukramaṃ kathayāmi |
                  atra hi vaṃśe mahābalā jarāsaṃdhapradhānā babhūvuḥ || <span class="ref">(ViP_4,23.1|)</span></p>
               
               
               <p id="ViP_4,23.2|">jarāsaṃdhasutāt sahadevāt somāpis tasmāc chṛtavāṃs tasyāpy ayutāyus tataś ca niramitras
                  tattanayaḥ sukṣatras tasmād api bṛhatkarmā |
                  tataś ca senajit tasmāc ca śrutaṃjayas tato vipras tasya putraḥ śucināmā bhaviṣyati
                  |
                  tasyāpi kṣemyas tataś ca suvrataḥ suvratād dharmas tataḥ suśramaḥ |
                  tato dṛḍhasenas tataḥ sumatis tasmāt subalas tasya sunīto bhavitā |
                  tataḥ satyajit satyajito viśvajit tasyāpi ripuṃjayaḥ putraḥ |
                  ity ete bārhadrathā bhūpatayo varṣasahasram ekaṃ bhaviṣyantīti || <span class="ref">(ViP_4,23.2|)</span></p>
               
               
               <p>[[iti śrīviṣṇupurāṇe caturthe 'ṃśe trayoviṃśo 'dhyāyaḥ ]]</p>
               
               </div>
            
            <div id="d1e65272">
               
               parāśara uvāca:
               
               
               <p id="ViP_4,24.1|">yo 'yaṃ ripuṃjayo nāma bārhadratho 'ntyas tasya muniko nāmāmātyo bhaviṣyati |
                  sa cainaṃ svāminaṃ hatvā svaputraṃ pradyotanāmānam abhiṣekṣyati |
                  tasyāpi pālako nāma putro bhavitā |
                  tataś ca viśākhayūpas tatputro janakas tasya ca nandivardhanaḥ |
                  ity ete 'ṣṭatriṃśaduttaram abdaśataṃ pañca pradyotāḥ pṛthivīṃ bhokṣyanti || <span class="ref">(ViP_4,24.1|)</span></p>
               
               
               <p id="ViP_4,24.2|">tataś ca śiśunāgas tatputraś ca kākavarṇo bhavitā |
                  tatputraḥ kṣemadharmā tasyāpi kṣatraujāḥ |
                  tatputro vidhisāras tataś cājātaśatruḥ |
                  tasmāc ca darbhako darbhakāc codayanaḥ |
                  tasmād api nandivardhanas tato mahānandī |
                  ity ete śaiśunāgā daśa bhūmipālās trīṇi varṣaśatāni dviṣaṣṭyadhikāni bhaviṣyanti || <span class="ref">(ViP_4,24.2|)</span></p>
               
               
               <p id="ViP_4,24.3|">mahānandisutaḥ śūdrāgarbhodbhavo 'tilubdho mahāpadmo nandaḥ paraśurāma ivāparo 'khilakṣatrāntakārī
                  bhavitā || <span class="ref">(ViP_4,24.3|)</span></p>
               
               
               <p id="ViP_4,24.4|">tataḥprabhṛti śūdrā bhūmipālā bhaviṣyanti |
                  sa caikacchatrām anullaṅghitaśāsano mahāpadmaḥ pṛthivīṃ bhokṣyati || <span class="ref">(ViP_4,24.4|)</span></p>
               
               
               <p id="ViP_4,24.5|">tasyāpy aṣṭau sutāḥ sumālyādyā bhavitāraḥ |
                  tasya ca mahāpadmasyānu pṛthivīṃ bhokṣyanti |
                  mahāpadmas tatputrāś ca ekaṃ varṣaśatam avanīpatayo bhaviṣyanti |
                  navaitān nandān kauṭilyo brāhmaṇaḥ samuddhariṣyati || <span class="ref">(ViP_4,24.5|)</span></p>
               
               
               <p id="ViP_4,24.6|">teṣām abhāve mauryāḥ pṛthivīṃ bhokṣyanti |
                  kauṭilya eva candraguptaṃ rājye 'bhiṣekṣyati || <span class="ref">(ViP_4,24.6|)</span></p>
               
               
               <p id="ViP_4,24.7|">tasyāpi putro bindusāro bhaviṣyati |
                  tasyāpy aśokavardhanas tataḥ suyaśās tato daśarathas tataḥ saṃgatas tataḥ śāliśūkas
                  tasmāt somaśarmā tasmāc chatadhanvā |
                  tasyāpy'nu bṛhadrathanāmā bhavitā |
                  evaṃ mauryā daśa bhūpatayo bhaviṣyanti abdaśataṃ saptatriṃśaduttaram |
                  teṣām ante pṛthivīṃ śuṅgā bhokṣyanti || <span class="ref">(ViP_4,24.7|)</span></p>
               
               
               <p id="ViP_4,24.8|">puṣyamitraḥ senāpatiḥ svāminaṃ hatvā rājyaṃ kariṣyati || <span class="ref">(ViP_4,24.8|)</span></p>
               
               
               <p id="ViP_4,24.9|">asyātmajo 'gnimitras tasmāt sujyeṣṭhas tato vasumitras tasmād apy ardrakas tataḥ pulindakas
                  tato ghoṣavasus tasmād api vajramitras tato bhāgavataḥ || <span class="ref">(ViP_4,24.9|)</span></p>
               
               
               <p id="ViP_4,24.10|">tasmād devabhūtiḥ |
                  ity ete daśa śuṅgā dvādaśottaraṃ varṣaśataṃ pṛthivīṃ bhokṣyanti |
                  tataḥ kaṇvān eṣā bhūr yāsyati || <span class="ref">(ViP_4,24.10|)</span></p>
               
               
               <p id="ViP_4,24.11|">devabhūtiṃ tu śuṅgarājānaṃ vyasaninaṃ tasyaivāmātyaḥ kaṇvo vasudevanāmā nipātya svayam
                  avanīṃ bhokṣyate |
                  tasya putro bhūmitras tasyāpi nārāyaṇaḥ |
                  nārāyaṇasyātmajaḥ suśarmā |
                  ete kāṇvāyanāś catvāraḥ pañcacatvāriṃśad varṣāṇi bhūpatayo bhaviṣyanti |
                  suśarmāṇaṃ tu kāṇvaṃ svabhṛtyo balāt śiprakanāmā hatvāndhrajātīyo vasudhāṃ bhokṣyati
                  |
                  tataś ca kṛṣṇanāmā tadbhrātā bhūpatir bhāvī |
                  tasya putraḥ śrīśātakarṇis tasyāpi pūrṇotsaṅgas tatputraś ca śātakarṇis tasmāc ca
                  lambodaras tasmād divīlakas tato meghasvātis tataḥ paṭumān |
                  tataś cāriṣṭakarmā tato hālo hālāt pattalakas tataḥ pravilla senas tataḥ sundaraḥ
                  śātakarṇī tasmāc cakoraḥ śātakarṇī tataḥ śivasvātis tataś ca gomatīputras tatputraḥ
                  pulimān |
                  tasyāpi śātakarṇī tataḥ śivaśrīs tataḥ śivaskandhaḥ |
                  tasmād yajñaśrīs tato vijayas tataś candraśrīs tasyāpi pulomāviḥ |
                  evam ete triṃśac catvāry abdaśatāni ṣaṭpañcāśadadhikāni pṛthivīṃ bhokṣyanty āndhrabhṛtyāḥ
                  || <span class="ref">(ViP_4,24.11|)</span></p>
               
               
               <p id="ViP_4,24.12|">saptābhīrāḥ daśa gardabhilāś ca bhūbhujo bhaviṣyanti |
                  tataḥ ṣoḍaśa śakā bhūpatayo bhavitāraḥ |
                  tataś cāṣṭau yavanāś caturdaśa tuṣārā muṇḍāś ca trayodaśa ekādaśa maunāḥ |
                  ete pṛthivīṃ trayodaśavarṣaśatāni navanavatyadhikāni bhokṣyanti || <span class="ref">(ViP_4,24.12|)</span></p>
               
               
               <p id="ViP_4,24.13|">tataś ca paurā ekādaśa bhūpatayo 'bdaśatāni trīṇi mahīṃ bhokṣyanti |
                  teṣūtsanneṣu kailakilā yavanā bhūpatayo bhaviṣyanty amūrdhābhiṣiktāḥ |
                  teṣāṃ vindhyaśaktiḥ || <span class="ref">(ViP_4,24.13|)</span></p>
               
               
               <p id="ViP_4,24.14|">tataḥ puraṃjayas tato rāmacandras tasmād dharmo dharmād vaṅgaraḥ kṛtanandanaḥ suṣinandis
                  tadbhrātā nandiyaśāḥ śiśukapravīrau caite varṣaśataṃ ṣaḍ varṣāṇi ca bhaviṣyanti |
                  tatas tatputrās trayodaśaite bāhlikāś ca trayaḥ |
                  tataḥ puṣyamitrapaṭumitrās trayodaśa mekalāś ca saptāndhrāḥ |
                  kosalāyāṃ tu navaiva bhūpatayo bhaviṣyanti |
                  naiṣadhās tu tāvanta eva || <span class="ref">(ViP_4,24.14|)</span></p>
               
               
               <p id="ViP_4,24.15|">māgadhāyāṃ tu viśvasphaṭikasaṃjño 'nyān varṇān kariṣyati |
                  kaivartapaṭupulindabrāhmaṇān rājye sthāpayiṣyati |
                  utsādyākhilakṣatrajātim |
                  nava nāgāḥ padmāvatyāṃ nāma puryāṃ mathurāyām anugaṅgāprayāgaṃ māgadhā guptāś ca bhokṣyanti
                  |
                  kośalauḍrapuṇḍratāmraliptān samudrataṭapurīṃ ca devarakṣito rakṣiṣyati |
                  kaliṅgamāhiṣakamāhendrā bhaumāṃ guhāṃ bhokṣyanti |
                  naiṣadhanaimiṣikakālatoyān janapadān maṇidhānakavaṃśyā bhokṣyanti |
                  trairājyamūṣikajanapadān kanakāhvayā bhokṣyanti |
                  saurāṣṭrāvantiśūdrān arbudamarubhūmiviṣayāṃś ca vrātyā dvijābhīraśūdrādyā bhokṣyanti
                  |
                  sindhutaṭadāvikorvīcandrabhāgākāśmīraviṣayāṃś ca vrātyā mlecchādayaḥ śūdrā bhokṣyanti
                  |
                  ete ca tulyakālāḥ sarve pṛthivyāṃ bhūbhṛto bhaviṣyanti |
                  alpaprasādā bṛhatkopāḥ sarvakālam anṛtādharmarucayaḥ strībālagovadhakartāraḥ parasvādānarucayo
                  'lpasārā uditāstamitaprāyāḥ svalpāyuṣo mahecchā hy alpadharmāś ca bhaviṣyanti || <span class="ref">(ViP_4,24.15|)</span></p>
               
               
               <p id="ViP_4,24.16|">taiś ca vimiśrā janapadās tacchīlavartino rājāśrayaśuṣmiṇo mlecchācāryāś ca viparyayeṇa
                  vartamānāḥ prajāḥ kṣapayiṣyanti |
                  tataś cānudinam alpālpahrāsavyavacchedād dharmārthayor jagataḥ saṃkṣayo bhaviṣyati
                  || <span class="ref">(ViP_4,24.16|)</span></p>
               
               
               <p id="ViP_4,24.17|">tataś cārtha evābhijanahetuḥ |
                  dhanam evāśeṣadharmahetuḥ |
                  abhirucir eva dāmpatyasaṃbandhahetuḥ |
                  strītvam evopabhogahetuḥ |
                  anṛtam eva vyavahārajayahetuḥ |
                  ratnatāmrabhāgitaiva pṛthivīhetuḥ |
                  brahmasūtram eva vipratvahetuḥ |
                  liṅgadhāraṇam evāśramahetuḥ |
                  anyāya eva vṛttihetuḥ || <span class="ref">(ViP_4,24.17|)</span></p>
               
               
               <p id="ViP_4,24.18|">daurbalyam evāvṛttihetuḥ |
                  bhayagarbhoccāraṇam eva pāṇḍityahetuḥ |
                  āḍhyataiva sādhutvahetuḥ || <span class="ref">(ViP_4,24.18|)</span></p>
               
               
               <p id="ViP_4,24.19|">snānam eva prasādhanahetuḥ |
                  dānam eva dharmahetuḥ |
                  svīkaraṇam eva vivāhahetuḥ |
                  sadveśadhāry eva pātram |
                  dūrāyatanodakam eva tīrtham |
                  ity evam anekadoṣottare bhūmaṇḍale sarvavarṇeṣv eva yo yo balavān sa sa bhūpatir bhaviṣyati
                  |
                  evaṃ cātilubdhakarabhārāsahāḥ śailānām antaradroṇīḥ prajāḥ saṃśrayiṣyanti |
                  madhuśākamūlaphalapattrapuṣpādyāhārāś ca bhaviṣyanti |
                  taruvalkalacīraprāvaraṇāś cātibahuprajāḥ śītavātātapavarṣasahā bhaviṣyanti |
                  na ca kaścit trayoviṃśativarṣāṇi jīviṣyati anavarataṃ cātra kaliyuge kṣayam āyāty
                  akhila evaiṣa janaḥ kṣayam upaiṣyati || <span class="ref">(ViP_4,24.19|)</span></p>
               
               
               <p id="ViP_4,24.20|">śrautasmārtadharme viplavam atyantam upagate kṣīṇaprāye ca kalāv aśeṣajagatsraṣṭuś
                  carācaraguror ādimayasyāntamayasya sarvamayasya brahmamayasyātmarūpiṇo bhagavato vāsudevasyāṃśaḥ
                  śambalagrāmapradhānabrāhmaṇaviṣṇuyaśaso gṛhe 'ṣṭaguṇarddhisamanvitaḥ kalkirūpī jagaty
                  atrāvatīrya sakalamlecchadasyuduṣṭācaraṇacetasām aśeṣāṇām aparicchinnamāhātmyaśaktiḥ
                  kṣayaṃ kariṣyati |
                  svadharmeṣu cākhilaṃ jagat saṃsthāpayiṣyati |
                  anantaraṃ cāśeṣakaler avasāne niśāvasānaprabuddhānāṃ teṣām eva janapadānām amalasphaṭikaviśuddhā
                  matayo bhaviṣyanti || <span class="ref">(ViP_4,24.20|)</span></p>
               
               
               <p id="ViP_4,24.21|">teṣāṃ ca bījabhūtānām aśeṣamanuṣyāṇāṃ pariṇatānām api tatkālakṛtānām apatyaprasūtir
                  bhaviṣyati |
                  tāni ca tadapatyāni kṛtayugadharmānusārīṇy eva bhaviṣyantīti || <span class="ref">(ViP_4,24.21|)</span></p>
               
               
               <p>atrocyate |</p>
               
               
               <p id="ViP_4,24.22">
                  yadā candraś ca sūryaś ca yadā tiṣyabṛhaspatī <br />
                  ekarāśau sameṣyanti bhaviṣyati tadā kṛtam //
                   <span class="ref">ViP_4,24.22</span></p>
               
               
               <p id="ViP_4,24.23">
                  atītā vartamānāś ca tathaivānāgatāś ca ye <br />
                  ete vaṃśeṣu bhūpālāḥ kathitā munisattama //
                   <span class="ref">ViP_4,24.23</span></p>
               
               
               <p id="ViP_4,24.24">
                  yāvat parīkṣito janma yāvan nandābhiṣecanam <br />
                  etad varṣasahasraṃ tu jñeyaṃ pañcadaśottaram //
                   <span class="ref">ViP_4,24.24</span></p>
               
               
               <p id="ViP_4,24.25">
                  saptarṣīṇāṃ tu yau pūrvau dṛśyete uditau divi <br />
                  tayos tu madhye nakṣatraṃ dṛśyate yat samaṃ niśi <br />
                  tena saptarṣayo yuktās tiṣṭhanty abdaśataṃ nṛṇām //
                   <span class="ref">ViP_4,24.25</span></p>
               
               
               <p id="ViP_4,24.26">
                  te tu pārīkṣite kāle maghāsv āsan dvijottama <br />
                  tadā pravṛttaś ca kalir dvādaśābdaśatātmakaḥ //
                   <span class="ref">ViP_4,24.26</span></p>
               
               
               <p id="ViP_4,24.27">
                  yadaiva bhagavadviṣṇor aṃśo yāto divaṃ dvija <br />
                  vasudevakulodbhūtas tadaivātrāgataḥ kaliḥ //
                   <span class="ref">ViP_4,24.27</span></p>
               
               
               <p id="ViP_4,24.28">
                  yāvat sa pādapadmābhyāṃ pasparśemāṃ vasuṃdharām <br />
                  tāvat pṛthvīpariṣvaṅge samartho nābhavat kaliḥ //
                   <span class="ref">ViP_4,24.28</span></p>
               
               
               <p id="ViP_4,24.29">
                  gate sanātanasyāṃśe viṣṇos tatra bhuvo divam <br />
                  tatyāja sānujo rājyaṃ dharmaputro yudhiṣṭhiraḥ //
                   <span class="ref">ViP_4,24.29</span></p>
               
               
               <p id="ViP_4,24.30">
                  viparītāni dṛṣṭvā ca nimittāni sa pāṇḍavaḥ <br />
                  yāte kṛṣṇe cakārātha so 'bhiṣekaṃ parīkṣitaḥ //
                   <span class="ref">ViP_4,24.30</span></p>
               
               
               <p id="ViP_4,24.31">
                  prayāsyanti yadā caite pūrvāṣāḍhāṃ maharṣayaḥ <br />
                  tadā nandāt prabhṛty eṣa kalir vṛddhiṃ gamiṣyati //
                   <span class="ref">ViP_4,24.31</span></p>
               
               
               <p id="ViP_4,24.32">
                  yasmin kṛṣṇo divaṃ yātas tasminn eva tadāhani <br />
                  pratipannaṃ kaliyugaṃ tasya saṃkhyāṃ nibodha me //
                   <span class="ref">ViP_4,24.32</span></p>
               
               
               <p id="ViP_4,24.33">
                  trīṇi lakṣāṇi varṣāṇāṃ dvija mānuṣasaṃkhyayā <br />
                  ṣaṣṭiṃ caiva sahasrāṇi bhaviṣyaty eṣa vai kaliḥ //
                   <span class="ref">ViP_4,24.33</span></p>
               
               
               <p id="ViP_4,24.34">
                  śatāni tāni divyāni sapta pañca ca saṃkhyayā <br />
                  niḥśeṣeṇa tatas tasmin bhaviṣyati punaḥ kṛtam //
                   <span class="ref">ViP_4,24.34</span></p>
               
               
               <p id="ViP_4,24.35">
                  brāhmaṇāḥ kṣatriyā vaiśyāḥ śūdrāś ca dvijasattama <br />
                  yuge yuge mahātmānaḥ samatītāḥ sahasraśaḥ //
                   <span class="ref">ViP_4,24.35</span></p>
               
               
               <p id="ViP_4,24.36">
                  bahutvān nāmadheyānāṃ parisaṃkhyā kule kule <br />
                  punaruktabahutvāt tu na mayā parikīrtitā //
                   <span class="ref">ViP_4,24.36</span></p>
               
               
               <p id="ViP_4,24.37">
                  devāpiḥ pauravo rājā maruś cekṣvākuvaṃśajaḥ <br />
                  mahāyogabalopetau kalāpagrāmasaṃśrayau //
                   <span class="ref">ViP_4,24.37</span></p>
               
               
               <p id="ViP_4,24.38">
                  kṛte yuga ihāgatya kṣatraprāvartakau hi tau <br />
                  bhaviṣyato manor vaṃśabījabhūtau vyavasthitau //
                   <span class="ref">ViP_4,24.38</span></p>
               
               
               <p id="ViP_4,24.39">
                  etena kramayogena manuputrair vasuṃdharā <br />
                  kṛtatretādisaṃjñāni yugāni trīṇi bhujyate //
                   <span class="ref">ViP_4,24.39</span></p>
               
               
               <p id="ViP_4,24.40">
                  kalau tu bījabhūtās te kecit tiṣṭhanti bhūtale <br />
                  yathaiva devāpimarū sāmprataṃ samavasthitau //
                   <span class="ref">ViP_4,24.40</span></p>
               
               
               <p id="ViP_4,24.41">
                  eṣa tūddeśato vaṃśas tavokto bhūbhujāṃ mayā <br />
                  nikhilo gadituṃ śakyo naiva janmaśatair api //
                   <span class="ref">ViP_4,24.41</span></p>
               
               
               <p id="ViP_4,24.42">
                  ete cānye ca bhūpālā yair atra kṣitimaṇḍale <br />
                  kṛtaṃ mamatvaṃ mohāndhair nitye 'nityakalevaraiḥ //
                   <span class="ref">ViP_4,24.42</span></p>
               
               
               <p id="ViP_4,24.43">
                  kathaṃ mameyam acalā matputrasya kathaṃ mahī <br />
                  madvaṃśasyeti cintārtā jagmur antam ime nṛpāḥ //
                   <span class="ref">ViP_4,24.43</span></p>
               
               
               <p id="ViP_4,24.44">
                  tebhyaḥ pūrvatarāś cānye tebhyas tebhyas tathāpare <br />
                  bhaviṣyāś caiva yāsyanti teṣām anye ca ye 'dhy anu //
                   <span class="ref">ViP_4,24.44</span></p>
               
               
               <p id="ViP_4,24.45">
                  vilokyātmajayodyogayātrāvyagrān narādhipān <br />
                  puṣpaprahāsaiḥ śaradi hasatīva vasuṃdharā //
                   <span class="ref">ViP_4,24.45</span></p>
               
               
               <p id="ViP_4,24.46">
                  maitreya pṛthivīgītāḥ ślokāś cātra nibodha tān <br />
                  yān āha dharmadhvajine janakāyāsito muniḥ //
                   <span class="ref">ViP_4,24.46</span></p>
               
               pṛthivī uvāca:
               
               <p id="ViP_4,24.47">
                  katham eṣa narendrāṇāṃ moho buddhimatām api <br />
                  yena phenasadharmāṇo 'py ativiśvastacetasaḥ //
                   <span class="ref">ViP_4,24.47</span></p>
               
               
               <p id="ViP_4,24.48">
                  pūrvam ātmajayaṃ kṛtvā jetum icchanti mantriṇaḥ <br />
                  tato bhṛtyāṃś ca paurāṃś ca jigīṣante tathā ripūn //
                   <span class="ref">ViP_4,24.48</span></p>
               
               
               <p id="ViP_4,24.49">
                  krameṇānena jeṣyāmo vayaṃ pṛthvīṃ sasāgarām <br />
                  ity āsaktadhiyo mṛtyuṃ na paśyanty avidūragam //
                   <span class="ref">ViP_4,24.49</span></p>
               
               
               <p id="ViP_4,24.50">
                  samudrāvaraṇaṃ yāti manmaṇḍalam atho vaśam <br />
                  kiyad ātmajayād etan muktir ātmajaye phalam //
                   <span class="ref">ViP_4,24.50</span></p>
               
               
               <p id="ViP_4,24.51">
                  utsṛjya pūrvajā yātā yāṃ nādāya gataḥ pitā <br />
                  tāṃ mameti vimūḍhatvāj jetum icchanti pārthivāḥ //
                   <span class="ref">ViP_4,24.51</span></p>
               
               
               <p id="ViP_4,24.52">
                  matkṛte pitṛputrāṇāṃ bhrātṝṇāṃ cāpi vigrahāḥ <br />
                  jāyante 'tyantamohena mamatvādṛtacetasām //
                   <span class="ref">ViP_4,24.52</span></p>
               
               
               <p id="ViP_4,24.53">
                  pṛthvī mameyaṃ sakalā mameyaṃ madanvayasyāpi ca śāśvateyam <br />
                  yo yo mṛto hy atra babhūva rājā kubuddhir āsīd iti tasya tasya //
                   <span class="ref">ViP_4,24.53</span></p>
               
               
               <p id="ViP_4,24.54">
                  dṛṣṭvā mamatvādṛtacittam ekaṃ vihāya māṃ mṛtyupathaṃ vrajantam <br />
                  tasyānvayasthasya kathaṃ mamatvaṃ hṛdy āspadaṃ matprabhavaṃ karoti //
                   <span class="ref">ViP_4,24.54</span></p>
               
               
               <p id="ViP_4,24.55">
                  pṛthvī mamaiṣāśu parityajaināṃ vadanti ye dūtamukhaiḥ svaśatrum <br />
                  narādhipās teṣu mamātihāsaḥ punaś ca mūḍheṣu dayābhyupaiti //
                   <span class="ref">ViP_4,24.55</span></p>
               
               parāśara uvāca:
               
               <p id="ViP_4,24.56">
                  ity ete dharaṇīgītāḥ ślokā maitreya yaiḥ śrutaiḥ <br />
                  mamatvaṃ vilayaṃ yāti tāpanyastaṃ yathā himam //
                   <span class="ref">ViP_4,24.56</span></p>
               
               
               <p id="ViP_4,24.57">
                  ity eṣa kathitaḥ samyaṅ manor vaṃśo mayā tava <br />
                  yatra sthitipravṛttasya viṣṇor aṃśāṃśakā nṛpāḥ //
                   <span class="ref">ViP_4,24.57</span></p>
               
               
               <p id="ViP_4,24.58">
                  śṛṇoti ya imaṃ bhaktyā manor vaṃśam anukramāt <br />
                  tasya pāpam aśeṣaṃ vai praṇaśyaty amalātmanaḥ //
                   <span class="ref">ViP_4,24.58</span></p>
               
               
               <p id="ViP_4,24.59">
                  dhanadhānyarddhim atulāṃ prāpnoty avyāhatendriyaḥ <br />
                  śrutvaivam akhilaṃ vaṃśaṃ praśastaṃ śaśisūryayoḥ <br />
                  ikṣvākujahnumāndhātṛsagarāvikṣitān raghūn //
                   <span class="ref">ViP_4,24.59</span></p>
               
               
               <p id="ViP_4,24.60">
                  yayātinahuṣādyāṃś ca jñātvā niṣṭhām upāgatān <br />
                  mahābalān mahāvīryān anantadhanasaṃcayān //
                   <span class="ref">ViP_4,24.60</span></p>
               
               
               <p id="ViP_4,24.61/">
                  kṛtān kālena balinā kathāśeṣān narādhipān //
                   <span class="ref">ViP_4,24.61/</span></p>
               
               
               <p id="ViP_4,24.62">
                  śrutvā na putradārādau gṛhakṣetrādike tathā <br />
                  dravyādau vā kṛtaprajño mamatvaṃ kurute naraḥ //
                   <span class="ref">ViP_4,24.62</span></p>
               
               
               <p id="ViP_4,24.63">
                  taptaṃ tapo yaiḥ puruṣapravīrair udbāhubhir varṣagaṇān anekān <br />
                  iṣṭāś ca yajñā balino 'tivīryāḥ kṛtās tu kālena kathāvaśeṣāḥ //
                   <span class="ref">ViP_4,24.63</span></p>
               
               
               <p id="ViP_4,24.64">
                  pṛthuḥ samastān pracacāra lokān avyāhato yo 'rividāricakraḥ <br />
                  sa kālavātābhihato vinaṣṭaḥ kṣiptaṃ yathā śālmalitūlam agnau //
                   <span class="ref">ViP_4,24.64</span></p>
               
               
               <p id="ViP_4,24.65">
                  yaḥ kārtavīryo bubhuje samastān dvīpān samākramya hatāricakraḥ <br />
                  kathāprasaṅgeṣv abhidhīyamānaḥ sa eva saṃkalpavikalpahetuḥ //
                   <span class="ref">ViP_4,24.65</span></p>
               
               
               <p id="ViP_4,24.66">
                  daśānanāvīkṣitarāghavāṇām aiśvaryam udbhāsitadiṅmukhānām <br />
                  bhasmāpi jātaṃ na kathaṃ kṣaṇena bhrūbhaṅgapātena dhig antakasya //
                   <span class="ref">ViP_4,24.66</span></p>
               
               
               <p id="ViP_4,24.67">
                  kathāśarīratvam avāpa yad vai māndhātṛnāmā bhuvi cakravartī <br />
                  śrutvāpi taṃ ko hi karoti sādhur mamatvam ātmany api mandacetāḥ //
                   <span class="ref">ViP_4,24.67</span></p>
               
               
               <p id="ViP_4,24.68">
                  bhagīrathādyāḥ sagaraḥ kakutstho daśānano rāghavalakṣmaṇau ca <br />
                  yudhiṣṭhirādyāś ca babhūvur ete satyaṃ na mithyā kva nu te na vidmaḥ //
                   <span class="ref">ViP_4,24.68</span></p>
               
               
               <p id="ViP_4,24.69">
                  ye sāmprataṃ ye ca nṛpā bhaviṣyāḥ proktā mayā vipravarogravīryāḥ <br />
                  ye te tathānye ca tathābhidheyāḥ sarve bhaviṣyanti yathaiva pūrve //
                   <span class="ref">ViP_4,24.69</span></p>
               
               
               <p id="ViP_4,24.70">
                  etad viditvā na nareṇa kāryaṃ mamatvam ātmany api paṇḍitena <br />
                  tiṣṭhantu tāvat tanayātmajāyāḥ kṣetrādayo ye tu śarīrato 'nye //
                   <span class="ref">ViP_4,24.70</span></p>
               
               
               <p>[[iti śrīviṣṇupurāṇe caturthe 'ṃśe caturviṃśo 'dhyāyaḥ ]]</p>
               
               <span class="note">V ins:</span>
               
               
               <p id="ViP_5,1.0*0">śrīmate rāmānujāya namaḥ || <span class="ref">(ViP_5,1.0*0)</span></p>
               
               </div>
            </div>
         
         <div id="d1e66302">
            
            <div id="d1e66304">
               maitreya uvāca:
               
               
               <p id="ViP_5,1.1">
                  nṛpāṇāṃ kathitaḥ sarvo bhavatā vaṃśavistaraḥ <br />
                  vaṃśānucaritaṃ caiva yathāvad anuvarṇitam //
                   <span class="ref">ViP_5,1.1</span></p>
               
               
               <p id="ViP_5,1.2">
                  aṃśāvatāro brahmarṣe yo 'yaṃ yadukulodbhavaḥ <br />
                  viṣṇos taṃ vistareṇāhaṃ śrotum icchāmy aśeṣataḥ //
                   <span class="ref">ViP_5,1.2</span></p>
               
               
               <p id="ViP_5,1.3">
                  cakāra yāni karmāṇi bhagavān puruṣottamaḥ <br />
                  aṃśāṃśenāvatīryorvyāṃ tatra tāni mune vada //
                   <span class="ref">ViP_5,1.3</span></p>
               
               parāśara uvāca:
               
               <p id="ViP_5,1.4">
                  maitreya śrūyatām etad yat pṛṣṭo 'ham iha tvayā <br />
                  viṣṇor aṃśāṃśasaṃbhūticaritaṃ jagato hitam //
                   <span class="ref">ViP_5,1.4</span></p>
               
               
               <p id="ViP_5,1.5">
                  devakasya sutāṃ pūrvaṃ vasudevo mahāmune <br />
                  upayeme mahābhāgāṃ devakīṃ devatopamām //
                   <span class="ref">ViP_5,1.5</span></p>
               
               
               <p id="ViP_5,1.6">
                  kaṃsas tayor vararathaṃ codayām āsa sārathiḥ <br />
                  vasudevasya devakyāḥ saṃyoge bhojavardhanaḥ //
                   <span class="ref">ViP_5,1.6</span></p>
               
               
               <p id="ViP_5,1.7">
                  athāntarikṣe vāg uccaiḥ kaṃsam ābhāṣya sādaram <br />
                  meghagambhīranirghoṣaṃ samābhāṣyedam abravīt //
                   <span class="ref">ViP_5,1.7</span></p>
               
               
               <p id="ViP_5,1.8">
                  yām enāṃ vahase mūḍha saha bhartrā rathe sthitām <br />
                  asyās tavāṣṭamo garbhaḥ prāṇān apahariṣyati //
                   <span class="ref">ViP_5,1.8</span></p>
               
               parāśara uvāca:
               
               <p id="ViP_5,1.9">
                  ity ākarṇya samādāya khaḍgaṃ kaṃso mahābalaḥ <br />
                  devakīṃ hantum ārabdho vasudevo 'bravīd idam //
                   <span class="ref">ViP_5,1.9</span></p>
               
               
               <p id="ViP_5,1.10">
                  na hantavyā mahābhāga devakī bhavatā tava <br />
                  samarpayiṣye sakalān garbhān asyāudarodbhavān //
                   <span class="ref">ViP_5,1.10</span></p>
               
               parāśara uvāca:
               
               <p id="ViP_5,1.11">
                  tathety āha ca taṃ kaṃso vasudevaṃ dvijottama <br />
                  na ghātayām āsa ca tāṃ devakīṃ tasya gauravāt //
                   <span class="ref">ViP_5,1.11</span></p>
               
               
               <p id="ViP_5,1.12">
                  etasminn eva kāle tu bhūribhārāvapīḍitā <br />
                  jagāma dharaṇī merau samāje tridivaukasām //
                   <span class="ref">ViP_5,1.12</span></p>
               
               
               <p id="ViP_5,1.13">
                  sabrahmakān surān sarvān praṇipatyātha medinī <br />
                  kathayām āsa tat sarvaṃ khedāt karuṇabhāṣiṇī //
                   <span class="ref">ViP_5,1.13</span></p>
               
               bhūmir uvāca:
               
               <p id="ViP_5,1.14">
                  agniḥ suvarṇasya gurur gavāṃ sūryaḥ paro guruḥ <br />
                  mamāpy akhilalokānāṃ gurur nārāyaṇo guruḥ //
                   <span class="ref">ViP_5,1.14</span></p>
               
               
               <p id="ViP_5,1.15">
                  prajāpatipatir brahmā pūrveṣām api pūrvajaḥ <br />
                  kalākāṣṭhānimeṣātmā kālaś cāvyaktamūrtimān //
                   <span class="ref">ViP_5,1.15</span></p>
               
               
               <p id="ViP_5,1.16">
                  tadaṃśabhūtaḥ sarveṣāṃ samūho vaḥ surottamāḥ //
                   <span class="ref">ViP_5,1.16</span></p>
               
               
               <p id="ViP_5,1.17">
                  ādityā marutaḥ sādhyā rudrā vasvaśvivahnayaḥ <br />
                  pitaro ye ca lokānāṃ sraṣṭāro 'tripurogamāḥ //
                   <span class="ref">ViP_5,1.17</span></p>
               
               
               <p id="ViP_5,1.18">
                  etat tasyāprameyasya rūpaṃ viṣṇor mahātmanaḥ //
                   <span class="ref">ViP_5,1.18</span></p>
               
               
               <p id="ViP_5,1.19">
                  yakṣarākṣasadaiteyā piśācoragadānavāḥ <br />
                  gandharvāpsarasaś caiva rūpaṃ viṣṇor mahātmanaḥ //
                   <span class="ref">ViP_5,1.19</span></p>
               
               
               <p id="ViP_5,1.20">
                  graharkṣatārakācitragaganāgnijalānilāḥ <br />
                  ahaṃ ca viṣayāś caitat sarvaṃ viṣṇumayaṃ jagat //
                   <span class="ref">ViP_5,1.20</span></p>
               
               
               <p id="ViP_5,1.21">
                  tathāpy anekarūpasya tasya rūpāṇy aharniśam <br />
                  bādhyabādhakatāṃ yānti kallolā iva sāgare //
                   <span class="ref">ViP_5,1.21</span></p>
               
               
               <p id="ViP_5,1.22">
                  tatsāmpratam ime daityāḥ kālanemipurogamāḥ <br />
                  martyalokaṃ samākramya bādhante 'harniśaṃ prajāḥ //
                   <span class="ref">ViP_5,1.22</span></p>
               
               
               <p id="ViP_5,1.23">
                  kālanemir hato yo 'sau viṣṇunā prabhaviṣṇunā <br />
                  ugrasenasutaḥ kaṃsaḥ saṃbhūtaḥ sa mahāsuraḥ //
                   <span class="ref">ViP_5,1.23</span></p>
               
               
               <p id="ViP_5,1.24">
                  ariṣṭo dhenukaḥ keśī pralambo narakas tathā <br />
                  sundo 'suras tathātyugro bāṇaś cāpi baleḥ sutaḥ //
                   <span class="ref">ViP_5,1.24</span></p>
               
               
               <p id="ViP_5,1.25">
                  tathānye ca mahāvīryā nṛpāṇāṃ bhavaneṣu ye <br />
                  samutpannā durātmānas tān na saṃkhyātum utsahe //
                   <span class="ref">ViP_5,1.25</span></p>
               
               
               <p id="ViP_5,1.26">
                  akṣauhiṇyo 'tra bahulā divyamūrtidharāḥ surāḥ <br />
                  mahābalānāṃ dṛptānāṃ daityendrāṇāṃ mamopari //
                   <span class="ref">ViP_5,1.26</span></p>
               
               
               <p id="ViP_5,1.27">
                  tadbhūribhārapīḍārtā na śaknomy amareśvarāḥ <br />
                  bibhartum ātmānam aham iti vijñāpayāmi vaḥ //
                   <span class="ref">ViP_5,1.27</span></p>
               
               
               <p id="ViP_5,1.28">
                  kriyatāṃ tan mahābhāgā mama bhārāvatāraṇam <br />
                  yathā rasātalaṃ nāhaṃ gaccheyam ativihvalā //
                   <span class="ref">ViP_5,1.28</span></p>
               
               parāśara uvāca:
               
               <p id="ViP_5,1.29">
                  ity ākarṇya dharāvākyam aśeṣaṃ tridaśais tataḥ <br />
                  bhuvo bhārāvatārārthaṃ brahmā prāha pracoditaḥ //
                   <span class="ref">ViP_5,1.29</span></p>
               
               brahmovāca:
               
               <p id="ViP_5,1.30">
                  yathāha vasudhā sarvaṃ satyam etad divaukasaḥ <br />
                  ahaṃ bhavo bhavantaś ca sarvaṃ nārāyaṇātmakam //
                   <span class="ref">ViP_5,1.30</span></p>
               
               
               <p id="ViP_5,1.31">
                  vibhūtayas tu yās tasya tāsām eva parasparam <br />
                  ādhikyanyūnatā bādhyabādhakatvena vartate //
                   <span class="ref">ViP_5,1.31</span></p>
               
               
               <p id="ViP_5,1.32">
                  tad āgacchata gacchāmaḥ kṣīrābdhes taṭam uttaram <br />
                  tatrārādhya hariṃ tasmai sarvaṃ vijñāpayāma vai //
                   <span class="ref">ViP_5,1.32</span></p>
               
               
               <p id="ViP_5,1.33">
                  sarvadaiva jagaty arthe sa sarvātmā jaganmayaḥ <br />
                  svalpāṃśenāvatīryorvyāṃ dharmasya kurute sthitim //
                   <span class="ref">ViP_5,1.33</span></p>
               
               parāśara uvāca:
               
               <p id="ViP_5,1.34">
                  ity uktvā prayayau tatra saha devaiḥ pitāmahaḥ <br />
                  samāhitamatiś cainaṃ tuṣṭāva garuḍadhvajam //
                   <span class="ref">ViP_5,1.34</span></p>
               
               brahmovāca:
               
               <p id="ViP_5,1.35">
                  dve vidye tvam anāmnāya parā caivāparā tathā <br />
                  ta eva bhavato rūpe mūrtāmūrtātmike prabho //
                   <span class="ref">ViP_5,1.35</span></p>
               
               
               <p id="ViP_5,1.36">
                  dve brahmaṇī tv aṇīyo 'tisthūlātman sarvasarvavit <br />
                  śabdabrahmaparaṃ caiva brahma brahmamayasya yat //
                   <span class="ref">ViP_5,1.36</span></p>
               
               
               <p id="ViP_5,1.37">
                  ṛgvedas tvaṃ yajurvedaḥ sāmavedas tv atharva ca <br />
                  śikṣā kalpo niruktaṃ ca chando jyotiṣam eva ca //
                   <span class="ref">ViP_5,1.37</span></p>
               
               
               <p id="ViP_5,1.38">
                  itihāsapurāṇe ca tathā vyākaraṇaṃ prabho <br />
                  mīmāṃsā nyāyikaṃ tadvad dharmaśāstrāṇy adhokṣaja //
                   <span class="ref">ViP_5,1.38</span></p>
               
               
               <p id="ViP_5,1.39">
                  ātmātmadehaguṇavadvicārācāri yad vacaḥ <br />
                  tad apy ādyapate nānyad adhyātmātmasvarūpavat //
                   <span class="ref">ViP_5,1.39</span></p>
               
               
               <p id="ViP_5,1.40">
                  tvam avyaktam anirdeśyam acintyānāmavarṇavat <br />
                  apāṇipādarūpaṃ ca viṣṇur nityaṃ parāt param //
                   <span class="ref">ViP_5,1.40</span></p>
               
               
               <p id="ViP_5,1.41">
                  śṛṇoṣy akarṇaḥ paripaśyasi tvam acakṣur eko bahurūparūpaḥ <br />
                  apādahasto javano grahītā tvaṃ vetsi sarvaṃ na ca sarvavedyaḥ //
                   <span class="ref">ViP_5,1.41</span></p>
               
               
               <p id="ViP_5,1.42">
                  aṇor aṇīyāṃsam asatsvarūpaṃ tvāṃ paśyato 'jñānanivṛttir agryā <br />
                  dhīr asya dhīryasya bibharti nānyad vareṇyarūpāt parataḥ parātman //
                   <span class="ref">ViP_5,1.42</span></p>
               
               
               <p id="ViP_5,1.43">
                  tvaṃ viśvam ādir bhuvanasya goptā sarvāṇi bhūtāni tavāntarāṇi <br />
                  yad bhūtabhavyaṃ tad aṇor aṇīyaḥ pumāṃs tvam ekaḥ prakṛteḥ parastāt //
                   <span class="ref">ViP_5,1.43</span></p>
               
               
               <p id="ViP_5,1.44">
                  ekaś caturdhā bhagavān hutāśo varcovibhūtiṃ jagato dadāti <br />
                  tvaṃ viśvataś cakṣur anantamūrte tredhā padaṃ tvaṃ nidadhe vidhātaḥ //
                   <span class="ref">ViP_5,1.44</span></p>
               
               
               <p id="ViP_5,1.45">
                  yathāgnir eko bahudhā samidhyate vikārabhedair avikārarūpaḥ <br />
                  tathā bhavān sarvagataikarūpo rūpāṇy anekāny anupuṣyatīśaḥ //
                   <span class="ref">ViP_5,1.45</span></p>
               
               
               <p id="ViP_5,1.46">
                  ekas tvam agryaṃ paramaṃ padaṃ yat paśyanti tvāṃ sūrayo jñānadṛśyam <br />
                  tvatto nānyat kiṃcid asti svarūpaṃ yad vā bhūtaṃ yac ca bhavyaṃ parātman //
                   <span class="ref">ViP_5,1.46</span></p>
               
               
               <p id="ViP_5,1.47">
                  vyaktāvyaktasvarūpas tvaṃ samaṣṭivyaṣṭirūpavān <br />
                  sarvajñaḥ sarvadṛk sarvaśaktijñānabalarddhimān //
                   <span class="ref">ViP_5,1.47</span></p>
               
               
               <p id="ViP_5,1.48">
                  anyūnaś cāpy avṛddhiś ca svādhīno 'nādimān vaśī <br />
                  klamatandrībhayakrodhakāmādibhir asaṃyutaḥ //
                   <span class="ref">ViP_5,1.48</span></p>
               
               
               <p id="ViP_5,1.49">
                  niravadyaḥ paraḥ śānto niradhiṣṭho 'kṣaraḥ kramaḥ <br />
                  sarveśvara parādhāra dhāmnāṃ dhāmātmako 'kṣayaḥ //
                   <span class="ref">ViP_5,1.49</span></p>
               
               
               <p id="ViP_5,1.50">
                  sakalāvaraṇātīta nirālambanabhāvana <br />
                  mahāvibhūtisaṃsthāna namas te puruṣottama //
                   <span class="ref">ViP_5,1.50</span></p>
               
               
               <p id="ViP_5,1.51">
                  nākāraṇāt kāraṇād vā kāraṇākāraṇān na ca <br />
                  śarīragrahaṇaṃ vyāpin dharmatrāṇāya te param //
                   <span class="ref">ViP_5,1.51</span></p>
               
               parāśara uvāca:
               
               <p id="ViP_5,1.52">
                  ity evaṃ saṃstavaṃ śrutvā manasā bhagavān ajaḥ <br />
                  brahmāṇam āha viśvātmā viśvarūpadharo hariḥ //
                   <span class="ref">ViP_5,1.52</span></p>
               
               bhagavān uvāca:
               
               <p id="ViP_5,1.53">
                  bho bho brahmaṃs tvayā mattaḥ saha devair yad iṣyate <br />
                  tad ucyatām aśeṣaṃ ca siddham evāvadhāryatām //
                   <span class="ref">ViP_5,1.53</span></p>
               
               parāśara uvāca:
               
               <p id="ViP_5,1.54">
                  tato brahmā harer divyaṃ viśvarūpaṃ samīkṣya tat <br />
                  tuṣṭāva bhūyo deveṣu sādhvasāvanatātmasu //
                   <span class="ref">ViP_5,1.54</span></p>
               
               brahmovāca:
               
               <p id="ViP_5,1.55">
                  namo namas te 'stu sahasramūrte sahasrabāho bahuvaktrapāda <br />
                  namo namas te jagataḥ pravṛtti vināśasaṃsthānakarāprameya //
                   <span class="ref">ViP_5,1.55</span></p>
               
               
               <p id="ViP_5,1.56">
                  sūkṣmātisūkṣmātibṛhatpramāṇa garīyasām apy atigauravātman <br />
                  pradhānabuddhīndriyavatpradhāna mūlāt parātman bhagavan prasīda //
                   <span class="ref">ViP_5,1.56</span></p>
               
               
               <p id="ViP_5,1.57">
                  eṣā mahī deva mahīprasūtair mahāsuraiḥ pīḍitaśailabandhā <br />
                  parāyaṇaṃ tvāṃ jagatām upaiti bhārāvatārārtham apārapāram //
                   <span class="ref">ViP_5,1.57</span></p>
               
               
               <p id="ViP_5,1.58">
                  ete vayaṃ vṛtraripus tathāyaṃ nāsatyadasrau varuṇas tathaiṣaḥ <br />
                  ime ca rudrā vasavaḥ sasūryāḥ samīraṇāgnipramukhās tathānye //
                   <span class="ref">ViP_5,1.58</span></p>
               
               
               <p id="ViP_5,1.59">
                  surāḥ samastāḥ suranātha kāryam ebhir mayā yac ca tad īśa sarvam <br />
                  ājñāpayājñāṃ paripālayantas tathaiva tiṣṭhāma sadāstadoṣāḥ //
                   <span class="ref">ViP_5,1.59</span></p>
               
               parāśara uvāca:
               
               <p id="ViP_5,1.60">
                  evaṃ saṃstūyamānas tu bhagavān parameśvaraḥ <br />
                  ujjahārātmanaḥ keśau sitakṛṣṇau mahāmune //
                   <span class="ref">ViP_5,1.60</span></p>
               
               
               <p id="ViP_5,1.61">
                  uvāca ca surān etau matkeśau vasudhātale <br />
                  avatīrya bhuvo bhārakleśahāniṃ kariṣyataḥ //
                   <span class="ref">ViP_5,1.61</span></p>
               
               
               <p id="ViP_5,1.62">
                  surāś ca sakalāḥ svāṃśair avatīrya mahītale <br />
                  kurvantu yuddham unmattaiḥ pūrvotpannair mahāsuraiḥ //
                   <span class="ref">ViP_5,1.62</span></p>
               
               
               <p id="ViP_5,1.63">
                  tataḥ kṣayam aśeṣās te daiteyā dharaṇītale <br />
                  prayāsyanti na saṃdeho maddṛkpātavicūrṇitāḥ //
                   <span class="ref">ViP_5,1.63</span></p>
               
               
               <p id="ViP_5,1.64">
                  vasudevasya yā patnī devakī devatopamā <br />
                  tasyāyam aṣṭamo garbho matkeśo bhavitā surāḥ //
                   <span class="ref">ViP_5,1.64</span></p>
               
               
               <p id="ViP_5,1.65">
                  avatīrya ca tatrāyaṃ kaṃsaṃ ghātayitā bhuvi <br />
                  kālanemiṃ samudbhūtam ity uktvāntardadhe hariḥ //
                   <span class="ref">ViP_5,1.65</span></p>
               
               
               <p id="ViP_5,1.66">
                  adṛśyāya tatas te 'pi praṇipatya mahātmane <br />
                  merupṛṣṭhaṃ surā jagmur avateruś ca bhūtale //
                   <span class="ref">ViP_5,1.66</span></p>
               
               
               <p id="ViP_5,1.67">
                  kaṃsāya cāṣṭame garbhe devakyāṃ dharaṇīdharaḥ <br />
                  bhaviṣyatīty ācacakṣe bhagavān nārado muniḥ //
                   <span class="ref">ViP_5,1.67</span></p>
               
               
               <p id="ViP_5,1.68">
                  kaṃso 'pi tad upaśrutya nāradāt kupitas tataḥ <br />
                  devakīṃ vasudevaṃ ca gṛhe guptāv adhārayat //
                   <span class="ref">ViP_5,1.68</span></p>
               
               
               <p id="ViP_5,1.69">
                  jātaṃ jātaṃ ca kaṃsāya tenaivoktaṃ yathā purā <br />
                  tathaiva vasudevo 'pi putram arpitavān dvija //
                   <span class="ref">ViP_5,1.69</span></p>
               
               
               <p id="ViP_5,1.70">
                  hiraṇyakaśipoḥ putrāḥ ṣaḍgarbhā iti viśrutāḥ <br />
                  viṣṇuprayuktā tān nidrā kramād garbhe nyayojayat //
                   <span class="ref">ViP_5,1.70</span></p>
               
               
               <p id="ViP_5,1.71">
                  yoganidrā mahāmāyā vaiṣṇavī mohitaṃ yayā <br />
                  avidyayā jagat sarvaṃ tām āha bhagavān hariḥ //
                   <span class="ref">ViP_5,1.71</span></p>
               
               bhagavān uvāca:
               
               <p id="ViP_5,1.72">
                  nidre gaccha mamādeśāt pātālatalasaṃśrayān <br />
                  ekaikaśyena ṣaḍ garbhān devakījaṭharaṃ naya //
                   <span class="ref">ViP_5,1.72</span></p>
               
               
               <p id="ViP_5,1.73">
                  hateṣu teṣu kaṃsena śeṣākhyo 'ṃśas tato mama <br />
                  aṃśāṃśenodare tasyāḥ saptamaḥ saṃbhaviṣyati //
                   <span class="ref">ViP_5,1.73</span></p>
               
               
               <p id="ViP_5,1.74">
                  gokule vasudevasya bhāryānyā rohiṇī sthitā <br />
                  tasyāḥ sa saṃbhūtisamaṃ devi neyas tvayodaram //
                   <span class="ref">ViP_5,1.74</span></p>
               
               
               <p id="ViP_5,1.75">
                  saptamo bhojarājasya bhayād rodhoparodhataḥ <br />
                  devakyāḥ patito garbha iti loko vadiṣyati //
                   <span class="ref">ViP_5,1.75</span></p>
               
               
               <p id="ViP_5,1.76">
                  garbhasaṃkarṣaṇāt so 'tha loke saṃkarṣaṇeti vai <br />
                  saṃjñām avāpsyate vīraḥ śvetādriśikharopamaḥ //
                   <span class="ref">ViP_5,1.76</span></p>
               
               
               <p id="ViP_5,1.77">
                  tato 'haṃ saṃbhaviṣyāmi devakījaṭhare śubhe <br />
                  garbhe tvayā yaśodāyā gantavyam avilambitam //
                   <span class="ref">ViP_5,1.77</span></p>
               
               
               <p id="ViP_5,1.78">
                  prāvṛṭkāle ca nabhasi kṛṣṇāṣṭamyām ahaṃ niśi <br />
                  utpatsyāmi navamyāṃ ca prasūtiṃ tvam avāpsyasi //
                   <span class="ref">ViP_5,1.78</span></p>
               
               
               <p id="ViP_5,1.79">
                  yaśodāśayane māṃ tu devakyās tvām anindite <br />
                  macchaktipreritamatir vasudevo nayiṣyati //
                   <span class="ref">ViP_5,1.79</span></p>
               
               
               <p id="ViP_5,1.80">
                  kaṃsaś ca tvām upādāya devi śailaśilātale <br />
                  prakṣepsyaty antarikṣe ca tvaṃ sthānaṃ samavāpsyasi //
                   <span class="ref">ViP_5,1.80</span></p>
               
               
               <p id="ViP_5,1.81">
                  tatas tvāṃ śatadṛk chakraḥ praṇamya mama gauravāt <br />
                  praṇipātānataśirā bhaginītve grahīṣyati //
                   <span class="ref">ViP_5,1.81</span></p>
               
               
               <p id="ViP_5,1.82">
                  tataḥ śumbhaniśumbhādīn hatvā daityān sahasraśaḥ <br />
                  sthānair anekaiḥ pṛthivīm aśeṣāṃ maṇḍayiṣyasi //
                   <span class="ref">ViP_5,1.82</span></p>
               
               
               <p id="ViP_5,1.83">
                  tvaṃ bhūtiḥ sannatiḥ kīrtiḥ kṣāntir dyauḥ pṛthivī dhṛtiḥ <br />
                  lajjā puṣṭir uṣā yā ca kācid anyā tvam eva sā //
                   <span class="ref">ViP_5,1.83</span></p>
               
               <span class="note">G2.3 ins.:</span>
               
               
               <p id="ViP_5,1.83*1">
                  yā ca kācana vidyeti matprasādāt tvam eva sā //
                   <span class="ref">ViP_5,1.83*1</span></p>
               
               
               <p id="ViP_5,1.84">
                  ye tvām āryeti durgeti vedagarbhe 'mbiketi ca <br />
                  bhadreti bhadrakālīti kṣemyā kṣemakarīti ca //
                   <span class="ref">ViP_5,1.84</span></p>
               
               
               <p id="ViP_5,1.85">
                  prātaś caivāparāhṇe ca stoṣyanty ānamramūrtayaḥ <br />
                  teṣāṃ hi prārthitaṃ sarvaṃ matprasādād bhaviṣyati //
                   <span class="ref">ViP_5,1.85</span></p>
               
               
               <p id="ViP_5,1.86">
                  surāmāṃsopahārais tu bhakṣyabhojyaiś ca pūjitā <br />
                  nṝṇām aśeṣakāmāṃs tvaṃ prasannā saṃpradāsyasi //
                   <span class="ref">ViP_5,1.86</span></p>
               
               
               <p id="ViP_5,1.87">
                  te sarve sarvadā bhadre matprasādād asaṃśayam <br />
                  asaṃdigdhā bhaviṣyanti gaccha devi yathoditam //
                   <span class="ref">ViP_5,1.87</span></p>
               
               
               <p>[[iti śrīviṣṇupurāṇe pañcame 'ṃśe prathamo 'dhyāyaḥ ]]</p>
               
               </div>
            
            <div id="d1e67998">
               parāśara uvāca:
               
               <p id="ViP_5,2.1">
                  yathoktaṃ sā jagaddhātrī devadevena vai tadā <br />
                  ṣaḍgarbhagarbhavinyāsaṃ cakre cānyasya karṣaṇam //
                   <span class="ref">ViP_5,2.1</span></p>
               
               
               <p id="ViP_5,2.2">
                  saptame rohiṇīṃ prāpte gate garbhe tato hariḥ <br />
                  lokatrayopakārāya devakyāḥ praviveśa vai //
                   <span class="ref">ViP_5,2.2</span></p>
               
               
               <p id="ViP_5,2.3">
                  yoganidrā yaśodāyās tasminn eva tato dine <br />
                  saṃbhūtā jaṭhare tadvad yathoktaṃ parameṣṭhinā //
                   <span class="ref">ViP_5,2.3</span></p>
               
               
               <p id="ViP_5,2.4">
                  tato grahagaṇaḥ samyak pracacāra divi dvija <br />
                  viṣṇor aṃśe bhuvaṃ yāte ṛtavaś cābhavan śubhāḥ //
                   <span class="ref">ViP_5,2.4</span></p>
               
               
               <p id="ViP_5,2.5">
                  na sehe devakīṃ draṣṭuṃ kaścid apy atitejasā <br />
                  jājvalyamānāṃ tāṃ dṛṣṭvā manāṃsi kṣobham āyayuḥ //
                   <span class="ref">ViP_5,2.5</span></p>
               
               
               <p id="ViP_5,2.6">
                  adṛṣṭāḥ puruṣaiḥ strībhir devakīṃ devatāgaṇāḥ <br />
                  bibhrāṇāṃ vapuṣā viṣṇuṃ tuṣṭuvus tām aharniśam //
                   <span class="ref">ViP_5,2.6</span></p>
               
               devatā ūcuḥ:
               
               <p id="ViP_5,2.7">
                  prakṛtis tvaṃ parā sūkṣmā brahmagarbhābhavaḥ purā <br />
                  tato vāṇī jagaddhātur vedagarbhātiśobhane //
                   <span class="ref">ViP_5,2.7</span></p>
               
               
               <p id="ViP_5,2.8">
                  sṛjyasvarūpagarbhā ca sṛṣṭibhūtā sanātane <br />
                  bījabhūtā tu sarvasya yajñagarbhābhavas trayī //
                   <span class="ref">ViP_5,2.8</span></p>
               
               
               <p id="ViP_5,2.9">
                  phalagarbhā tvam evejyā vahnigarbhā tathāraṇiḥ <br />
                  aditir devagarbhā tvaṃ daityagarbhā tathā ditiḥ //
                   <span class="ref">ViP_5,2.9</span></p>
               
               
               <p id="ViP_5,2.10">
                  jyotsnā vāsaragarbhā tvaṃ jñānagarbhāsi sannatiḥ <br />
                  nayagarbhadharā nītir lajjā tvaṃ praśrayodvahā //
                   <span class="ref">ViP_5,2.10</span></p>
               
               
               <p id="ViP_5,2.11">
                  kāmagarbhā tathecchā tvaṃ tvaṃ tuṣṭis toṣagarbhiṇī <br />
                  medhā ca bodhagarbhāsi dhairyagarbhodvahā dhṛtiḥ //
                   <span class="ref">ViP_5,2.11</span></p>
               
               
               <p id="ViP_5,2.12">
                  graharkṣatārakāgarbhā dyaur asyākhilahaitukī <br />
                  etā vibhūtayo devi tathānyāś ca sahasraśaḥ //
                   <span class="ref">ViP_5,2.12</span></p>
               
               
               <p id="ViP_5,2.13">
                  tathāsaṃkhyā jagaddhātri sāmprataṃ jaṭhare tava <br />
                  samudrādinadīdvīpavanapattanabhūṣaṇā <br />
                  grāmakharvaṭakheṭāḍhyā samastā pṛthivī śubhe //
                   <span class="ref">ViP_5,2.13</span></p>
               
               
               <p id="ViP_5,2.14ab">
                  samastavahnayo 'mbhāṃsi sakalāś ca samīraṇāḥ //
                   <span class="ref">ViP_5,2.14ab</span></p>
               
               <span class="note">M2.3,ed. Veṅk. ins.:</span>
               
               
               <p id="ViP_5,2.14ab*2">
                  mahoragās tathā yakṣā rākṣasāḥ pretaguhyakāḥ //
                   <span class="ref">ViP_5,2.14ab*2</span></p>
               
               
               <p id="ViP_5,2.14cd">
                  graharkṣatārakācitraṃ vimānaśatasaṃkulam //
                   <span class="ref">ViP_5,2.14cd</span></p>
               
               
               <p id="ViP_5,2.14ef">
                  avakāśam aśeṣasya yad dadāti nabhaś ca tat //
                   <span class="ref">ViP_5,2.14ef</span></p>
               
               
               <p id="ViP_5,2.15">
                  bhūrloko 'tha bhuvarlokaḥ svarloko 'tha mahar janaḥ <br />
                  tapaś ca brahmalokaś ca brahmāṇḍam akhilaṃ śubhe //
                   <span class="ref">ViP_5,2.15</span></p>
               
               
               <p id="ViP_5,2.16">
                  tadantar ye sthitā devā daityagandharvacāraṇāḥ <br />
                  mahoragās tathā yakṣā rākṣasāḥ pretaguhyakāḥ //
                   <span class="ref">ViP_5,2.16</span></p>
               
               
               <p id="ViP_5,2.17">
                  manuṣyāḥ paśavaś cānye ye ca jīvā yaśasvini <br />
                  tair antaḥsthair ananto 'sau sarveśaḥ sarvabhāvanaḥ //
                   <span class="ref">ViP_5,2.17</span></p>
               
               
               <p id="ViP_5,2.18">
                  rūpakarmasvarūpāṇi na paricchedagocare <br />
                  yasyākhilapramāṇāni sa viṣṇur garbhagas tava //
                   <span class="ref">ViP_5,2.18</span></p>
               
               
               <p id="ViP_5,2.19">
                  tvaṃ svāhā tvaṃ svadhā vidyā sudhā tvaṃ jyotirambare <br />
                  tvaṃ sarvalokarakṣārtham avatīrṇā mahītale //
                   <span class="ref">ViP_5,2.19</span></p>
               
               
               <p id="ViP_5,2.20">
                  prasīda devi sarvasya jagataḥ śaṃ śubhe kuru <br />
                  prītyā taṃ dhārayeśānaṃ dhṛtaṃ yenākhilaṃ jagat //
                   <span class="ref">ViP_5,2.20</span></p>
               
               
               <p>[[iti śrīviṣṇupurāṇe pañcame 'ṃśe dvitīyo 'dhyāyaḥ ]]</p>
               
               </div>
            
            <div id="d1e68425">
               parāśara uvāca:
               
               <p id="ViP_5,3.1">
                  evaṃ saṃstūyamānā sā devair devam adhārayat <br />
                  garbheṇa puṇḍarīkākṣaṃ jagatāṃ trāṇakāraṇam //
                   <span class="ref">ViP_5,3.1</span></p>
               
               
               <p id="ViP_5,3.2">
                  tato 'khilajagatpadmabodhāyācyutabhānunā <br />
                  devakīpūrvasaṃdhyāyām āvirbhūtaṃ mahātmanā //
                   <span class="ref">ViP_5,3.2</span></p>
               
               
               <p id="ViP_5,3.3">
                  tajjanmadinam atyartham āhlādy amaladiṅmukham <br />
                  babhūva sarvalokasya kaumudī śaśino yathā //
                   <span class="ref">ViP_5,3.3</span></p>
               
               
               <p id="ViP_5,3.4">
                  santaḥ saṃtoṣam adhikaṃ praśamaṃ caṇḍamārutāḥ <br />
                  prasādaṃ nimnagā yātā jāyamāne janārdane //
                   <span class="ref">ViP_5,3.4</span></p>
               
               
               <p id="ViP_5,3.5">
                  sindhavo nijaśabdena vādyaṃ cakrur manoharam <br />
                  jagur gandharvapatayo nanṛtuś cāpsarogaṇāḥ //
                   <span class="ref">ViP_5,3.5</span></p>
               
               
               <p id="ViP_5,3.6">
                  sasṛjuḥ puṣpavarṣāṇi devā bhuvy antarikṣagāḥ <br />
                  jajvaluś cāgnayaḥ śāntā jāyamāne janārdane //
                   <span class="ref">ViP_5,3.6</span></p>
               
               
               <p id="ViP_5,3.7">
                  madhyarātre 'khilādhāre jāyamāne janārdane <br />
                  mandaṃ jagarjur jaladāḥ puṣpavṛṣṭimuco dvija //
                   <span class="ref">ViP_5,3.7</span></p>
               
               
               <p id="ViP_5,3.8">
                  phullendīvarapatrābhaṃ caturbāhum udīkṣya tam <br />
                  śrīvatsavakṣasaṃ jātaṃ tuṣṭāvānakadundubhiḥ //
                   <span class="ref">ViP_5,3.8</span></p>
               
               
               <p id="ViP_5,3.9">
                  abhiṣṭūya ca taṃ vāgbhiḥ prasannābhir mahāmatiḥ <br />
                  vijñāpayām āsa tadā kaṃsād bhīto dvijottama //
                   <span class="ref">ViP_5,3.9</span></p>
               
               vasudeva uvāca:
               
               <p id="ViP_5,3.10">
                  jñāto 'si devadeveśa śaṅkhacakragadādharam <br />
                  divyaṃ rūpam idaṃ deva prasādenopasaṃhara //
                   <span class="ref">ViP_5,3.10</span></p>
               
               
               <p id="ViP_5,3.11">
                  adyaiva deva kaṃso 'yaṃ kurute mama yātanām <br />
                  avatīrṇam iti jñātvā tvam asmin mama mandire //
                   <span class="ref">ViP_5,3.11</span></p>
               
               devaky uvāca:
               
               <p id="ViP_5,3.12">
                  yo 'nantarūpo 'khilaviśvarūpo garbhe 'pi lokān vapuṣā bibharti <br />
                  prasīdatām eṣa sa devadevaḥ svamāyayāviṣkṛtabālarūpaḥ //
                   <span class="ref">ViP_5,3.12</span></p>
               
               
               <p id="ViP_5,3.13">
                  upasaṃhara sarvātman rūpam etac caturbhujam <br />
                  jānātu māvatāraṃ te kaṃso 'yaṃ ditijātmajaḥ //
                   <span class="ref">ViP_5,3.13</span></p>
               
               bhagavān uvāca:
               
               <p id="ViP_5,3.14">
                  stuto 'haṃ yat tvayā pūrvaṃ putrārthinyā tad adya te <br />
                  saphalaṃ devi saṃjātaṃ jāto 'haṃ yat tavodarāt //
                   <span class="ref">ViP_5,3.14</span></p>
               
               parāśara uvāca:
               
               <p id="ViP_5,3.15">
                  ity uktvā bhagavāṃs tūṣṇīṃ babhūva munisattama <br />
                  vasudevo 'pi taṃ rātrāv ādāya prayayau bahiḥ //
                   <span class="ref">ViP_5,3.15</span></p>
               
               
               <p id="ViP_5,3.16">
                  mohitāś cābhavaṃs tatra rakṣiṇo yoganidrayā <br />
                  mathurādvārapālāś ca vrajaty ānakadundubhau //
                   <span class="ref">ViP_5,3.16</span></p>
               
               
               <p id="ViP_5,3.17">
                  varṣatāṃ jaladānāṃ ca toyam atyulbaṇaṃ niśi <br />
                  saṃcchādyānuyayau śeṣaḥ phaṇair ānakadundubhim //
                   <span class="ref">ViP_5,3.17</span></p>
               
               
               <p id="ViP_5,3.18">
                  yamunāṃ cātigambhīrāṃ nānāvartaśatākulām <br />
                  vasudevo vahan viṣṇuṃ jānumātravahāṃ yayau //
                   <span class="ref">ViP_5,3.18</span></p>
               
               
               <p id="ViP_5,3.19">
                  kaṃsasya karam ādāya tatraivābhyāgatāṃs taṭe <br />
                  nandādīn gopavṛddhāṃś ca yamunāyāṃ dadarśa saḥ //
                   <span class="ref">ViP_5,3.19</span></p>
               
               
               <p id="ViP_5,3.20">
                  tasmin kāle yaśodāpi mohitā yoganidrayā <br />
                  tām eva kanyāṃ maitreya prasūtā mohite jane //
                   <span class="ref">ViP_5,3.20</span></p>
               
               
               <p id="ViP_5,3.21">
                  vasudevo 'pi vinyasya bālam ādāya dārikām <br />
                  yaśodāśayane tūrṇam ājagāmāmitadyutiḥ //
                   <span class="ref">ViP_5,3.21</span></p>
               
               
               <p id="ViP_5,3.22">
                  dadṛśe ca prabuddhā sā yaśodā jātam ātmajam <br />
                  nīlotpaladalaśyāmaṃ tato 'tyarthaṃ mudaṃ yayau //
                   <span class="ref">ViP_5,3.22</span></p>
               
               
               <p id="ViP_5,3.23">
                  ādāya vasudevo 'pi dārikāṃ nijamandire <br />
                  devakīśayane nyasya yathāpūrvam atiṣṭhata //
                   <span class="ref">ViP_5,3.23</span></p>
               
               
               <p id="ViP_5,3.24">
                  tato bāladhvaniṃ śrutvā rakṣiṇaḥ sahasotthitāḥ <br />
                  kaṃsāyāvedayām āsur devakīprasavaṃ dvija //
                   <span class="ref">ViP_5,3.24</span></p>
               
               
               <p id="ViP_5,3.25">
                  kaṃsas tūrṇam upetyaināṃ tato jagrāha bālikām <br />
                  muñca muñceti devakyā sannakaṇṭhyā nivāritaḥ //
                   <span class="ref">ViP_5,3.25</span></p>
               
               
               <p id="ViP_5,3.26">
                  cikṣepa ca śilāpṛṣṭhe sā kṣiptā viyati sthitim <br />
                  avāpa rūpaṃ ca mahat sāyudhāṣṭamahābhujam //
                   <span class="ref">ViP_5,3.26</span></p>
               
               
               <p id="ViP_5,3.27">
                  prajahāsa tathaivoccaiḥ kaṃsaṃ ca ruṣitābravīt <br />
                  kiṃ mayā kṣiptayā kaṃsa jāto yas tvāṃ vadhiṣyati //
                   <span class="ref">ViP_5,3.27</span></p>
               
               
               <p id="ViP_5,3.28">
                  sarvasvabhūto devānām āsīn mṛtyuḥ purā sa te <br />
                  tad etat saṃpradhāryāśu kriyatāṃ hitam ātmanaḥ //
                   <span class="ref">ViP_5,3.28</span></p>
               
               
               <p id="ViP_5,3.29">
                  ity uktvā prayayau devī divyasraggandhabhūṣaṇā <br />
                  paśyato bhojarājasya stutā siddhair vihāyasā //
                   <span class="ref">ViP_5,3.29</span></p>
               
               
               <p>[[iti śrīviṣṇupurāṇe pañcame 'ṃśe tṛtīyo 'dhyāyaḥ ]]</p>
               
               </div>
            
            <div id="d1e68995">
               parāśara uvāca:
               
               <p id="ViP_5,4.1">
                  kaṃsas tataudvignamanāḥ prāha sarvān mahāsurān <br />
                  pralambakeśipramukhān āhūyāsurapuṃgavān //
                   <span class="ref">ViP_5,4.1</span></p>
               
               kaṃsa uvāca:
               
               <p id="ViP_5,4.2">
                  he pralamba mahābāho keśin dhenuka pūtane <br />
                  ariṣṭādyais tathā cānyaiḥ śrūyatāṃ vacanaṃ mama //
                   <span class="ref">ViP_5,4.2</span></p>
               
               
               <p id="ViP_5,4.3">
                  māṃ hantum amarair yatnaḥ kṛtaḥ kila durātmabhiḥ <br />
                  madvīryatāpitair vīrā na tv etān gaṇayāmy aham //
                   <span class="ref">ViP_5,4.3</span></p>
               
               
               <p id="ViP_5,4.4">
                  kim indreṇālpavīryeṇa kiṃ hareṇaikacāriṇā <br />
                  hariṇā vāpi kiṃ sādhyaṃ chidreṣv asuraghātinā //
                   <span class="ref">ViP_5,4.4</span></p>
               
               
               <p id="ViP_5,4.5">
                  kim ādityaiḥ savasubhir alpavīryaiḥ kim agnibhiḥ <br />
                  kiṃ vānyair amaraiḥ sarvair madbāhubalanirjitaiḥ //
                   <span class="ref">ViP_5,4.5</span></p>
               
               
               <p id="ViP_5,4.6">
                  kiṃ na dṛṣṭo 'marapatir mayā saṃyugam etya saḥ <br />
                  pṛṣṭhenaiva vahan bāṇān apāgacchan na vakṣasā //
                   <span class="ref">ViP_5,4.6</span></p>
               
               
               <p id="ViP_5,4.7">
                  madrāṣṭre vāritā vṛṣṭir yadā śakreṇa kiṃ tadā <br />
                  madbāṇabhinnair jaladair āpo muktā yathepsitāḥ //
                   <span class="ref">ViP_5,4.7</span></p>
               
               
               <p id="ViP_5,4.8">
                  kim urvyām avanīpālā madbāhubalabhīravaḥ <br />
                  na sarve sannatiṃ yātā jarāsaṃdham ṛte gurum //
                   <span class="ref">ViP_5,4.8</span></p>
               
               
               <p id="ViP_5,4.9">
                  amareṣu mamāvajñā jāyate daityapuṃgavāḥ <br />
                  hāsyaṃ me jāyate vīrās teṣu yatnapareṣv api //
                   <span class="ref">ViP_5,4.9</span></p>
               
               
               <p id="ViP_5,4.10">
                  tathāpi khalu duṣṭānāṃ teṣām abhyadhikaṃ mayā <br />
                  apakārāya daityendrā yatanīyaṃ durātmanām //
                   <span class="ref">ViP_5,4.10</span></p>
               
               
               <p id="ViP_5,4.11">
                  tad ye tapasvinaḥ kecit pṛthivyāṃ ye ca yajvinaḥ <br />
                  kāryo devāpakārāya teṣāṃ sarvātmanā vadhaḥ //
                   <span class="ref">ViP_5,4.11</span></p>
               
               
               <p id="ViP_5,4.12">
                  utpannaś cāpi mṛtyur me bhūtapūrvaś ca me kila <br />
                  ity etad bālikā prāha devakīgarbhasaṃbhavā //
                   <span class="ref">ViP_5,4.12</span></p>
               
               
               <p id="ViP_5,4.13">
                  tasmād bāleṣu paramo yatnaḥ kāryo mahītale <br />
                  yatrodriktaṃ balaṃ bāle sa hantavyaḥ prayatnataḥ //
                   <span class="ref">ViP_5,4.13</span></p>
               
               
               <p id="ViP_5,4.14">
                  ity ājñāpyāsurān kaṃsaḥ praviśyātmagṛhaṃ tataḥ <br />
                  mumoca vasudevaṃ ca devakīṃ ca nirodhataḥ //
                   <span class="ref">ViP_5,4.14</span></p>
               
               kaṃsa uvāca:
               
               <p id="ViP_5,4.15">
                  yuvayor ghātitā garbhā vṛthaivaite mayādhunā <br />
                  ko 'py anya eva nāśāya bālo mama samudgataḥ //
                   <span class="ref">ViP_5,4.15</span></p>
               
               
               <p id="ViP_5,4.16">
                  tad alaṃ paritāpena nūnaṃ tad bhāvino hi te <br />
                  arbhakā yuvayoḥ ko vā nāyuṣo 'nte vihanyate //
                   <span class="ref">ViP_5,4.16</span></p>
               
               parāśara uvāca:
               
               <p id="ViP_5,4.17">
                  ity āśvāsya vimuktvā ca kaṃsas tau pariśaṅkitaḥ <br />
                  antargṛhaṃ dvijaśreṣṭha praviveśa punaḥ svakam //
                   <span class="ref">ViP_5,4.17</span></p>
               
               
               <p>[[iti śrīviṣṇupurāṇe pañcame 'ṃśe caturtho 'dhyāyaḥ ]]</p>
               
               </div>
            
            <div id="d1e69334">
               parāśara uvāca:
               
               <p id="ViP_5,5.1">
                  vimukto vasudevo 'pi nandasya śakaṭaṃ gataḥ <br />
                  prahṛṣṭaṃ dṛṣṭavān nandaṃ putro jāto mameti vai //
                   <span class="ref">ViP_5,5.1</span></p>
               
               
               <p id="ViP_5,5.2">
                  vasudevo 'pi taṃ prāha diṣṭyā diṣṭyeti sādaram <br />
                  vārddhake 'pi samutpannas tanayo yat tavādhunā //
                   <span class="ref">ViP_5,5.2</span></p>
               
               
               <p id="ViP_5,5.3">
                  datto hi vārṣikaḥ sarvo bhavadbhir nṛpateḥ karaḥ <br />
                  yadartham āgatās tasmān nātra stheyaṃ mahādhanāḥ //
                   <span class="ref">ViP_5,5.3</span></p>
               
               
               <p id="ViP_5,5.4">
                  yadartham āgatāḥ kāryaṃ tan niṣpannaṃ kim āsyate <br />
                  bhavadbhir gamyatāṃ nanda tac chīghraṃ nijagokulam //
                   <span class="ref">ViP_5,5.4</span></p>
               
               
               <p id="ViP_5,5.5">
                  mamāpi bālakas tatra rohiṇīprasavo hi yaḥ <br />
                  sa rakṣaṇīyo bhavatā yathāyaṃ tanayo nijaḥ //
                   <span class="ref">ViP_5,5.5</span></p>
               
               
               <p id="ViP_5,5.6">
                  ity uktāḥ prayayur gopā nandagopapurogamāḥ <br />
                  śakaṭāropitair bhāṇḍaiḥ karaṃ dattvā mahābalāḥ //
                   <span class="ref">ViP_5,5.6</span></p>
               
               
               <p id="ViP_5,5.7">
                  vasatāṃ gokule teṣāṃ pūtanā bālaghātinī <br />
                  suptaṃ kṛṣṇam upādāya rātrau tasmai dadau stanam //
                   <span class="ref">ViP_5,5.7</span></p>
               
               
               <p id="ViP_5,5.8">
                  yasmai yasmai stanaṃ rātrau pūtanā saṃprayacchati <br />
                  tasya tasya kṣaṇenāṅgaṃ bālakasyopahanyate //
                   <span class="ref">ViP_5,5.8</span></p>
               
               
               <p id="ViP_5,5.9">
                  kṛṣṇas tasyāḥ stanaṃ gāḍhaṃ karābhyām atipīḍitam <br />
                  gṛhītvā prāṇasahitaṃ papau kopasamanvitaḥ //
                   <span class="ref">ViP_5,5.9</span></p>
               
               
               <p id="ViP_5,5.10">
                  sā vimuktamahārāvā vicchinnasnāyubandhanā <br />
                  papāta pūtanā bhūmau mriyamāṇātibhīṣaṇā //
                   <span class="ref">ViP_5,5.10</span></p>
               
               
               <p id="ViP_5,5.11">
                  tannādaśrutisaṃtrāsāt prabuddhās te vrajaukasaḥ <br />
                  dadṛśuḥ pūtanotsaṅge kṛṣṇaṃ tāṃ ca nipātitām //
                   <span class="ref">ViP_5,5.11</span></p>
               
               
               <p id="ViP_5,5.12">
                  ādāya kṛṣṇaṃ saṃtrastā yaśodāpi dvijottama <br />
                  gopucchaṃ bhrāmya hastena bāladoṣam apākarot //
                   <span class="ref">ViP_5,5.12</span></p>
               
               
               <p id="ViP_5,5.13">
                  gopurīṣam upādāya nandagopo 'pi mastake <br />
                  kṛṣṇasya pradadau rakṣāṃ kurvaṃś caitad udīrayan //
                   <span class="ref">ViP_5,5.13</span></p>
               
               nandagopa uvāca:
               
               <p id="ViP_5,5.14">
                  rakṣatu tvām aśeṣāṇāṃ bhūtānāṃ prabhavo hariḥ <br />
                  yasya nābhisamudbhūtapaṅkajād abhavaj jagat //
                   <span class="ref">ViP_5,5.14</span></p>
               
               
               <p id="ViP_5,5.15">
                  yena daṃṣṭrāgravidhṛtā dhārayaty avanī jagat <br />
                  varāharūpadhṛg devaḥ sa tvāṃ rakṣatu keśavaḥ //
                   <span class="ref">ViP_5,5.15</span></p>
               
               
               <p id="ViP_5,5.16">
                  nakhāṅkuravinirbhinnavairivakṣaḥsthalo vibhuḥ <br />
                  nṛsiṃharūpī sarvatra sa tvāṃ rakṣatu keśavaḥ //
                   <span class="ref">ViP_5,5.16</span></p>
               
               
               <p id="ViP_5,5.17">
                  vāmano rakṣatu sadā bhavantaṃ yaḥ kṣaṇād abhūt <br />
                  trivikramakramākrāntatrailokyaḥ sphuradāyudhaḥ //
                   <span class="ref">ViP_5,5.17</span></p>
               
               
               <p id="ViP_5,5.18">
                  śiras te pātu govindaḥ kaṇṭhaṃ rakṣatu keśavaḥ <br />
                  guhyaṃ sajaṭharaṃ viṣṇur jaṅghe pādau janārdanaḥ //
                   <span class="ref">ViP_5,5.18</span></p>
               
               
               <p id="ViP_5,5.19">
                  mukhaṃ bāhū prabāhū ca manaḥ sarvendriyāṇi ca <br />
                  rakṣatv avyāhataiśvaryas tava nārāyaṇo 'vyayaḥ //
                   <span class="ref">ViP_5,5.19</span></p>
               
               
               <p id="ViP_5,5.20">
                  śārṅgacakragadāpāṇeḥ śaṅkhanādahatāḥ kṣayam <br />
                  gacchantu pretakūṣmāṇḍarākṣasā ye tavāhitāḥ //
                   <span class="ref">ViP_5,5.20</span></p>
               
               
               <p id="ViP_5,5.21">
                  tvāṃ pātu dikṣu vaikuṇṭho vidikṣu madhusūdanaḥ <br />
                  hṛṣīkeśo 'mbare bhūmau rakṣatu tvāṃ mahīdharaḥ //
                   <span class="ref">ViP_5,5.21</span></p>
               
               parāśara uvāca:
               
               <p id="ViP_5,5.22">
                  evaṃ kṛtasvastyayano nandagopena bālakaḥ <br />
                  śāyitaḥ śakaṭasyādho bālaparyaṅkikātale //
                   <span class="ref">ViP_5,5.22</span></p>
               
               
               <p id="ViP_5,5.23">
                  te ca gopā mahad dṛṣṭvā pūtanāyāḥ kalevaram <br />
                  mṛtāyāḥ paramaṃ trāsaṃ vismayaṃ ca tadā yayuḥ //
                   <span class="ref">ViP_5,5.23</span></p>
               
               
               <p>[[iti śrīviṣṇupurāṇe pañcame 'ṃśe pañcamo 'dhyāyaḥ ]]</p>
               
               </div>
            
            <div id="d1e69783">
               parāśara uvāca:
               
               <p id="ViP_5,6.1">
                  kadācic chakaṭasyādhaḥ śayāno madhusūdanaḥ <br />
                  cikṣepa caraṇāv ūrdhvaṃ stanyārthī praruroda ca //
                   <span class="ref">ViP_5,6.1</span></p>
               
               
               <p id="ViP_5,6.2">
                  tasya pādaprahāreṇa śakaṭaṃ parivartitam <br />
                  vidhvastakumbhabhāṇḍaṃ tad viparītaṃ papāta ca //
                   <span class="ref">ViP_5,6.2</span></p>
               
               
               <p id="ViP_5,6.3">
                  tato hāhākṛtaḥ sarvo gopagopījano dvija <br />
                  ājagāmātha dadṛśe bālam uttānaśāyinam //
                   <span class="ref">ViP_5,6.3</span></p>
               
               
               <p id="ViP_5,6.4">
                  gopāḥ keneti kenedaṃ śakaṭaṃ parivartitam <br />
                  tatraiva bālakāḥ procur bālenānena pātitam //
                   <span class="ref">ViP_5,6.4</span></p>
               
               
               <p id="ViP_5,6.5">
                  rudatā dṛṣṭam asmābhiḥ pādavikṣepatāḍitam <br />
                  śakaṭaṃ parivṛttaṃ vai naitad anyasya ceṣṭitam //
                   <span class="ref">ViP_5,6.5</span></p>
               
               
               <p id="ViP_5,6.6">
                  tataḥ punar atīvāsan gopā vismitacetasaḥ <br />
                  nandagopo 'pi jagrāha bālam atyantavismitaḥ //
                   <span class="ref">ViP_5,6.6</span></p>
               
               
               <p id="ViP_5,6.7">
                  yaśodā śakaṭārūḍhabhagnabhāṇḍakapālikāḥ <br />
                  śakaṭaṃ cārcayām āsa dadhipuṣpaphalākṣataiḥ //
                   <span class="ref">ViP_5,6.7</span></p>
               
               
               <p id="ViP_5,6.8">
                  gargaś ca gokule tatra vasudevapracoditaḥ <br />
                  pracchanna eva gopānāṃ saṃskārān akarot tayoḥ //
                   <span class="ref">ViP_5,6.8</span></p>
               
               
               <p id="ViP_5,6.9">
                  jyeṣṭhaṃ ca rāmam ity āha kṛṣṇaṃ caiva tathāparam <br />
                  gargo matimatāṃ śreṣṭho nāma kurvan mahāmatiḥ //
                   <span class="ref">ViP_5,6.9</span></p>
               
               
               <p id="ViP_5,6.10">
                  svalpenaiva hi kālena riṅgiṇau tau tadā vraje <br />
                  ghṛṣṭajānukarau vipra babhūvatur ubhāv api //
                   <span class="ref">ViP_5,6.10</span></p>
               
               
               <p id="ViP_5,6.11">
                  karīṣabhasmadigdhāṅgau bhramamāṇāv itas tataḥ <br />
                  na nivārayituṃ sehe yaśodā na ca rohiṇī //
                   <span class="ref">ViP_5,6.11</span></p>
               
               
               <p id="ViP_5,6.12">
                  govāṭamadhye krīḍantau vatsavāṭagatau punaḥ <br />
                  tadaharjātagovatsapucchākarṣaṇatatparau //
                   <span class="ref">ViP_5,6.12</span></p>
               
               
               <p id="ViP_5,6.13">
                  yadā yaśodā tau bālāv ekasthānacarāv ubhau <br />
                  śaśāka no vārayituṃ krīḍantāv aticañcalau //
                   <span class="ref">ViP_5,6.13</span></p>
               
               <span class="note">Ś1,D5 ins.:</span>
               
               
               <p id="ViP_5,6.13*3:1">
                  yaśodā yaṣṭim ādāya kopenānugatā ca tam //
                   <span class="ref">ViP_5,6.13*3:1</span></p>
               
               
               <p id="ViP_5,6.13*3:2">
                  kṛṣṇaṃ kamalapatrākṣaṃ tarjayantī ruṣā tadā //
                   <span class="ref">ViP_5,6.13*3:2</span></p>
               
               <span class="note">D4,G3 ins.:</span>
               
               
               <p id="ViP_5,6.13*4:1">
                  bahir āvaraṇaṃ nāsti yasya yenedam āvṛtam //
                   <span class="ref">ViP_5,6.13*4:1</span></p>
               
               
               <p id="ViP_5,6.13*4:2">
                  taṃ kṛṣṇaṃ puṇḍarīkākṣaṃ dāmnā baddhuṃ pracakrame //
                   <span class="ref">ViP_5,6.13*4:2</span></p>
               
               
               <p id="ViP_5,6.14">
                  dāmnā baddhvā tadā madhye nibabandha ulūkhale <br />
                  kṛṣṇam akliṣṭakarmāṇam āha cedam amarṣitā //
                   <span class="ref">ViP_5,6.14</span></p>
               
               
               <p id="ViP_5,6.15">
                  yadi śaknoṣi gaccha tvam aticañcalaceṣṭita <br />
                  ity uktvā ca nijaṃ karma sā cakāra kuṭumbinī //
                   <span class="ref">ViP_5,6.15</span></p>
               
               
               <p id="ViP_5,6.16">
                  vyagrāyām atha tasyāṃ sa karṣamāṇa ulūkhalam <br />
                  yamalārjunamadhyena jagāma kamalekṣaṇaḥ //
                   <span class="ref">ViP_5,6.16</span></p>
               
               
               <p id="ViP_5,6.17">
                  karṣatā vṛkṣayor madhye tiryaggatam ulūkhalam <br />
                  bhagnāv uttuṅgaśākhāgrau tena tau yamalārjunau //
                   <span class="ref">ViP_5,6.17</span></p>
               
               
               <p id="ViP_5,6.18">
                  tataḥ kaṭakaṭāśabdasamākarṇanakātaraḥ <br />
                  ājagāma vrajajano dadṛśe ca mahādrumau //
                   <span class="ref">ViP_5,6.18</span></p>
               
               
               <p id="ViP_5,6.19">
                  bhagnaskandhau nipatitau bhagnaśākhau mahītale <br />
                  navodgatālpadantāṃśusitahāsaṃ ca bālakam <br />
                  tayor madhyagataṃ baddhaṃ dāmnā gāḍhaṃ tathodare //
                   <span class="ref">ViP_5,6.19</span></p>
               
               
               <p id="ViP_5,6.20">
                  tataś ca dāmodaratāṃ sa yayau dāmabandhanāt //
                   <span class="ref">ViP_5,6.20</span></p>
               
               
               <p id="ViP_5,6.21">
                  gopavṛddhās tataḥ sarve nandagopapurogamāḥ <br />
                  mantrayām āsur udvignā mahotpātātibhīravaḥ //
                   <span class="ref">ViP_5,6.21</span></p>
               
               
               <p id="ViP_5,6.22">
                  sthāneneha na naḥ kāryaṃ vrajāmo 'nyan mahāvanam <br />
                  utpātā bahavo hy atra dṛśyante nāśahetavaḥ //
                   <span class="ref">ViP_5,6.22</span></p>
               
               
               <p id="ViP_5,6.23">
                  pūtanāyā vināśaś ca śakaṭasya viparyayaḥ <br />
                  vinā vātādidoṣeṇa drumayoḥ patanaṃ tathā //
                   <span class="ref">ViP_5,6.23</span></p>
               
               
               <p id="ViP_5,6.24">
                  vṛndāvanam itaḥ sthānāt tasmād gacchāma mā ciram <br />
                  yāvad bhaumamahotpātadoṣo nābhibhaved vrajam //
                   <span class="ref">ViP_5,6.24</span></p>
               
               
               <p id="ViP_5,6.25">
                  iti kṛtvā matiṃ sarve gamane te vrajaukasaḥ <br />
                  ūcuḥ svaṃ svaṃ kulaṃ śīghraṃ gamyatāṃ mā vilambyatām //
                   <span class="ref">ViP_5,6.25</span></p>
               
               
               <p id="ViP_5,6.26">
                  tataḥ kṣaṇena prayayuḥ śakaṭair godhanais tathā <br />
                  yūthaśo vatsapālāṃś ca kālayanto vrajaukasaḥ //
                   <span class="ref">ViP_5,6.26</span></p>
               
               
               <p id="ViP_5,6.27">
                  dravyāvayavanirdhūtaṃ kṣaṇamātreṇa tat tadā <br />
                  kākabhāsasamākīrṇaṃ vrajasthānam abhūd dvija //
                   <span class="ref">ViP_5,6.27</span></p>
               
               
               <p id="ViP_5,6.28">
                  vṛndāvanaṃ bhagavatā kṛṣṇenākliṣṭakarmaṇā <br />
                  śubhena manasā dhyātaṃ gavāṃ vṛddhim abhīpsatā //
                   <span class="ref">ViP_5,6.28</span></p>
               
               
               <p id="ViP_5,6.29">
                  tatas tatrātirūkṣe 'pi gharmakāle dvijottama <br />
                  prāvṛṭkāla ivodbhūtaṃ navaśaṣpaṃ samantataḥ //
                   <span class="ref">ViP_5,6.29</span></p>
               
               
               <p id="ViP_5,6.30">
                  sa samāvāsitaḥ sarvo vrajo vṛndāvane tataḥ <br />
                  śakaṭīvāṭaparyantaś candrārdhākārasaṃsthitiḥ //
                   <span class="ref">ViP_5,6.30</span></p>
               
               
               <p id="ViP_5,6.31">
                  vatsapālau ca saṃvṛttau rāmadāmodarau tataḥ <br />
                  ekasthānasthitau goṣṭhe ceratur bālalīlayā //
                   <span class="ref">ViP_5,6.31</span></p>
               
               
               <p id="ViP_5,6.32">
                  barhipatrakṛtāpīḍau vanyapuṣpāvataṃsakau <br />
                  gopaveṇukṛtātodyau patravādyakṛtasvanau //
                   <span class="ref">ViP_5,6.32</span></p>
               
               
               <p id="ViP_5,6.33">
                  kākapakṣadharau bālau kumārāv iva pāvakī <br />
                  hasantau ca ramantau ca ceratus tan mahāvanam //
                   <span class="ref">ViP_5,6.33</span></p>
               
               
               <p id="ViP_5,6.34">
                  kvacid dhasantāv anyonyaṃ krīḍamānau tathāparaiḥ <br />
                  gopaputraiḥ samaṃ vatsāṃś cārayantau viceratuḥ //
                   <span class="ref">ViP_5,6.34</span></p>
               
               
               <p id="ViP_5,6.35">
                  kālena gacchatā tau tu saptavarṣau mahāvraje <br />
                  sarvasya jagataḥ pālau vatsapālau babhūvatuḥ //
                   <span class="ref">ViP_5,6.35</span></p>
               
               
               <p id="ViP_5,6.36">
                  prāvṛṭkālas tato 'tīva meghaughasthagitāmbaraḥ <br />
                  babhūva vāridhārābhir aikyaṃ kurvan diśām iva //
                   <span class="ref">ViP_5,6.36</span></p>
               
               
               <p id="ViP_5,6.37">
                  prarūḍhanavaśaṣpāḍhyā śakragopāstṛtā mahī <br />
                  tadā mārakatevāsīt padmarāgavibhūṣitā //
                   <span class="ref">ViP_5,6.37</span></p>
               
               
               <p id="ViP_5,6.38">
                  ūhur unmārgavāhīni nimnagāmbhāṃsi sarvataḥ <br />
                  manāṃsi durvinītānāṃ prāpya lakṣmīṃ navām iva //
                   <span class="ref">ViP_5,6.38</span></p>
               
               
               <p id="ViP_5,6.39">
                  na reje 'ntaritaś candro nirmalo malinair ghanaiḥ <br />
                  sadvākyavādo mūrkhāṇāṃ pragalbhābhir ivoktibhiḥ //
                   <span class="ref">ViP_5,6.39</span></p>
               
               
               <p id="ViP_5,6.40">
                  nirguṇenāpi cāpena śakrasya gagane padam <br />
                  avāpyatāvivekasya nṛpasyeva parigrahe //
                   <span class="ref">ViP_5,6.40</span></p>
               
               
               <p id="ViP_5,6.41">
                  meghapṛṣṭhe balākānāṃ rarāja vimalā tatiḥ <br />
                  durvṛtte vṛttaceṣṭeva kulīnasyātiśobhanā //
                   <span class="ref">ViP_5,6.41</span></p>
               
               
               <p id="ViP_5,6.42">
                  na babandhāmbare sthairyaṃ vidyud atyantacañcalā <br />
                  maitrīva pravare puṃsi durjanena prayojitā //
                   <span class="ref">ViP_5,6.42</span></p>
               
               
               <p id="ViP_5,6.43">
                  mārgā babhūvur aspaṣṭā navaśaṣpacayāvṛtāḥ <br />
                  arthāntaram anuprāptāḥ prajaḍānām ivoktayaḥ //
                   <span class="ref">ViP_5,6.43</span></p>
               
               
               <p id="ViP_5,6.44">
                  unmattaśikhisāraṅge tasmin kāle mahāvane <br />
                  kṛṣṇarāmau mudā yuktau gopālaiś ceratuḥ saha //
                   <span class="ref">ViP_5,6.44</span></p>
               
               
               <p id="ViP_5,6.45">
                  kvacid gobhiḥ samaṃ ramyaṃ geyatānaratāv ubhau <br />
                  ceratuḥ kvacid atyarthaṃ śītavṛkṣatalāśrayau //
                   <span class="ref">ViP_5,6.45</span></p>
               
               
               <p id="ViP_5,6.46">
                  kvacit kadambasrakcitrau mayūrasragdharau kvacit <br />
                  vicitrau kvacid āsātāṃ vividhair giridhātubhiḥ //
                   <span class="ref">ViP_5,6.46</span></p>
               
               
               <p id="ViP_5,6.47">
                  parṇaśayyāsu saṃsuptau kvacin nidrāntaraiṣiṇau <br />
                  kvacid garjati jīmūte hāhākāraravādṛtau //
                   <span class="ref">ViP_5,6.47</span></p>
               
               
               <p id="ViP_5,6.48">
                  gāyatām anyagopānāṃ praśaṃsāparamau kvacit <br />
                  mayūrakekānugatau gopaveṇupravādakau //
                   <span class="ref">ViP_5,6.48</span></p>
               
               
               <p id="ViP_5,6.49">
                  iti nānāvidhair bhāvair uttamaprītisaṃyutau <br />
                  krīḍantau tau vane tasmiñ ceratus tuṣṭamānasau //
                   <span class="ref">ViP_5,6.49</span></p>
               
               
               <p id="ViP_5,6.50ab">
                  vikāle ca samaṃ gobhir gopavṛndasamanvitau //
                   <span class="ref">ViP_5,6.50ab</span></p>
               
               <span class="note">After 50ab, Ś1,V1,B ins.:</span>
               
               
               <p id="ViP_5,6.50ab*5">
                  ājagmatuḥ kṛṣṇabalau gopaveṣadharāv ubhau //
                   <span class="ref">ViP_5,6.50ab*5</span></p>
               
               
               <p id="ViP_5,6.50cd">
                  vikāle ca yathājoṣaṃ vrajam etya mahābalau //
                   <span class="ref">ViP_5,6.50cd</span></p>
               
               
               <p id="ViP_5,6.51">
                  gopaiḥ samānaiḥ sahitau krīḍantāv amarāv iva //
                   <span class="ref">ViP_5,6.51</span></p>
               
               <span class="note">After 51, ed. Veṅk. ins.:</span>
               
               
               <p id="ViP_5,6.51*6">
                  evaṃ tāv ūṣatus tatra rāmakṛṣṇau mahādyutī //
                   <span class="ref">ViP_5,6.51*6</span></p>
               
               
               <p>[[iti śrīviṣṇupurāṇe pañcame 'ṃśe ṣaṣṭho 'dhyāyaḥ ]]</p>
               
               </div>
            
            <div id="d1e70833">
               parāśara uvāca:
               
               <p id="ViP_5,7.1">
                  ekadā tu vinā rāmaṃ kṛṣṇo vṛndāvanaṃ yayau <br />
                  vicacāra vṛto gopair vanyapuṣpasragujjvalaḥ //
                   <span class="ref">ViP_5,7.1</span></p>
               
               
               <p id="ViP_5,7.2">
                  sa jagāmātha kālindīṃ lolakallolaśālinīm <br />
                  tīrasaṃlagnaphenaughair hasantīm iva sarvataḥ //
                   <span class="ref">ViP_5,7.2</span></p>
               
               
               <p id="ViP_5,7.3">
                  tasyāṃ cātimahābhīmaṃ viṣāgnisṛtavāriṇam <br />
                  hradaṃ kāliyanāgasya dadṛśe 'tīva bhīṣaṇam //
                   <span class="ref">ViP_5,7.3</span></p>
               
               
               <p id="ViP_5,7.4">
                  viṣāgninā visaratā dagdhatīramahātarum <br />
                  vātāhatāmbuvikṣepasparśadagdhavihaṃgamam //
                   <span class="ref">ViP_5,7.4</span></p>
               
               
               <p id="ViP_5,7.5">
                  tam atīva mahāraudraṃ mṛtyuvaktram ivāparam <br />
                  vilokya cintayām āsa bhagavān madhusūdanaḥ //
                   <span class="ref">ViP_5,7.5</span></p>
               
               
               <p id="ViP_5,7.6">
                  asmin vasati duṣṭātmā kāliyo 'sau viṣāyudhaḥ <br />
                  yo mayā nirjitas tyaktvā duṣṭo naṣṭaḥ payonidhim //
                   <span class="ref">ViP_5,7.6</span></p>
               
               
               <p id="ViP_5,7.7">
                  teneyaṃ dūṣitā sarvā yamunā sāgarāṅganā <br />
                  na narair godhanair vāpi tṛṣārtair upabhujyate //
                   <span class="ref">ViP_5,7.7</span></p>
               
               
               <p id="ViP_5,7.8">
                  tad asya nāgarājasya kartavyo nigraho mayā <br />
                  ciram atra sukhaṃ yena careyur vrajavāsinaḥ //
                   <span class="ref">ViP_5,7.8</span></p>
               
               
               <p id="ViP_5,7.9">
                  etadarthaṃ nṛloke 'sminn avatāro mayā kṛtaḥ <br />
                  yad eṣām utpathasthānāṃ kāryā śāntir durātmanām //
                   <span class="ref">ViP_5,7.9</span></p>
               
               
               <p id="ViP_5,7.10">
                  tad etan nātidūrasthaṃ kadambam uruśākhinam <br />
                  adhiruhyotpatiṣyāmi hrade 'sminn anilāśinaḥ //
                   <span class="ref">ViP_5,7.10</span></p>
               
               parāśara uvāca:
               
               <p id="ViP_5,7.11">
                  itthaṃ vicintya baddhvā ca gāḍhaṃ parikaraṃ tataḥ <br />
                  nipapāta hrade tatra sarparājasya vegitaḥ //
                   <span class="ref">ViP_5,7.11</span></p>
               
               
               <p id="ViP_5,7.12">
                  tenāpi patatā tatra kṣobhitaḥ sa mahāhradaḥ <br />
                  atyarthaṃ dūrajātāṃs tu tān asiñcan mahīruhān //
                   <span class="ref">ViP_5,7.12</span></p>
               
               
               <p id="ViP_5,7.13">
                  te hi duṣṭaviṣajvālātaptāmbupavanokṣitāḥ <br />
                  jajvaluḥ pādapāḥ sadyo jvālāvyāptadigantarāḥ //
                   <span class="ref">ViP_5,7.13</span></p>
               
               
               <p id="ViP_5,7.14">
                  āsphoṭayām āsa tadā kṛṣṇo nāgahrade bhujam <br />
                  tacchabdaśravaṇāc cāśu nāgarājo 'bhyupāgamat //
                   <span class="ref">ViP_5,7.14</span></p>
               
               
               <p id="ViP_5,7.15">
                  ātāmranayanaḥ kopād viṣajvālākulaiḥ phaṇaiḥ <br />
                  vṛto mahāviṣaiś cānyair uragair anilāśibhiḥ //
                   <span class="ref">ViP_5,7.15</span></p>
               
               
               <p id="ViP_5,7.16">
                  nāgapatnyaś ca śataśo hārihāropaśobhitāḥ <br />
                  prakampitatanukṣepacalatkuṇḍalakāntayaḥ //
                   <span class="ref">ViP_5,7.16</span></p>
               
               
               <p id="ViP_5,7.17">
                  tataḥ praveśitaḥ sarpaiḥ sa kṛṣṇo bhogabandhanam <br />
                  dadaṃśuś cāpi te kṛṣṇaṃ viṣajvālāvilair mukhaiḥ //
                   <span class="ref">ViP_5,7.17</span></p>
               
               
               <p id="ViP_5,7.18">
                  taṃ tatra patitaṃ dṛṣṭvā sarpabhoganipīḍitam <br />
                  gopā vrajam upāgamya cukruśuḥ śokalālasāḥ //
                   <span class="ref">ViP_5,7.18</span></p>
               
               gopā ūcuḥ:
               
               <p id="ViP_5,7.19">
                  eṣa mohaṃ gataḥ kṛṣṇo magnau vai kāliye hrade <br />
                  bhakṣyate sarparājena tad āgacchata paśyata //
                   <span class="ref">ViP_5,7.19</span></p>
               
               
               <p id="ViP_5,7.20">
                  tac chrutvā te tadā gopā vajrapātopamaṃ vacaḥ <br />
                  gopyaś ca tvaritā jagmur yaśodāpramukhā hradam //
                   <span class="ref">ViP_5,7.20</span></p>
               
               
               <p id="ViP_5,7.21">
                  hā hā kvāsāv iti jano gopīnām ativihvalaḥ <br />
                  yaśodayā samaṃ bhrānto drutaṃ praskhalitaṃ yayau //
                   <span class="ref">ViP_5,7.21</span></p>
               
               
               <p id="ViP_5,7.22">
                  nandagopaś ca gopāś ca rāmaś cādbhutavikramaḥ <br />
                  tvaritaṃ yamunāṃ jagmuḥ kṛṣṇadarśanalālasāḥ //
                   <span class="ref">ViP_5,7.22</span></p>
               
               
               <p id="ViP_5,7.23">
                  dadṛśuś cāpi te tatra sarparājavaśaṃ gatam <br />
                  niṣprayatnakṛtaṃ kṛṣṇaṃ sarpabhogena veṣṭitam //
                   <span class="ref">ViP_5,7.23</span></p>
               
               
               <p id="ViP_5,7.24">
                  nandagopaś ca niśceṣṭo nyasya putramukhe dṛśam <br />
                  yaśodā ca mahābhāgā babhūva munisattama //
                   <span class="ref">ViP_5,7.24</span></p>
               
               
               <p id="ViP_5,7.25">
                  gopyas tv anyā rudantyaś ca dadṛśuḥ śokakātarāḥ <br />
                  procuś ca keśavaṃ prītyā bhayakātaryagadgadam //
                   <span class="ref">ViP_5,7.25</span></p>
               
               
               <p id="ViP_5,7.26">
                  sarvā yaśodayā sārdhaṃ viśāmo 'tra mahāhrade <br />
                  nāgarājasya no gantum asmākaṃ yujyate vraje //
                   <span class="ref">ViP_5,7.26</span></p>
               
               
               <p id="ViP_5,7.27">
                  divasaḥ ko vinā sūryaṃ vinā candreṇa kā niśā <br />
                  vinā vṛṣeṇa kā gāvo vinā kṛṣṇena ko vrajaḥ //
                   <span class="ref">ViP_5,7.27</span></p>
               
               
               <p id="ViP_5,7.28">
                  vinākṛtā na yāsyāmaḥ kṛṣṇenānena gokulam <br />
                  araṇyaṃ nātisevyaṃ ca vārihīnaṃ yathā saraḥ //
                   <span class="ref">ViP_5,7.28</span></p>
               
               
               <p id="ViP_5,7.29ab">
                  yatra nendīvaradalaprakhyakāntir ayaṃ hariḥ //
                   <span class="ref">ViP_5,7.29ab</span></p>
               
               <span class="note">D4,T2.3,G1.3 ins., D4,G3 after 29cd:</span>
               
               
               <p id="ViP_5,7.29ab*7">
                  kenāyaṃ mānuṣo jāto na ca mānuṣaceṣṭitaḥ //
                   <span class="ref">ViP_5,7.29ab*7</span></p>
               
               
               <p id="ViP_5,7.29cd">
                  tenāpi martyavāsena ratir astīti vismayaḥ //
                   <span class="ref">ViP_5,7.29cd</span></p>
               
               
               <p id="ViP_5,7.30">
                  utphullapaṅkajadalaspaṣṭakāntivilocanam <br />
                  apaśyanto hariṃ dīnāḥ kathaṃ goṣṭhe bhaviṣyatha //
                   <span class="ref">ViP_5,7.30</span></p>
               
               
               <p id="ViP_5,7.31">
                  atyarthamadhurālāpahṛtāśeṣamanodhanam <br />
                  na vinā puṇḍarīkākṣaṃ yāsyāmo nandagokulam //
                   <span class="ref">ViP_5,7.31</span></p>
               
               
               <p id="ViP_5,7.32">
                  bhogenāveṣṭitasyāpi sarparājena paśyata <br />
                  smitaśobhimukhaṃ gopyaḥ kṛṣṇasyāsmadvilokane //
                   <span class="ref">ViP_5,7.32</span></p>
               
               parāśara uvāca:
               
               <p id="ViP_5,7.33">
                  iti gopīvacaḥ śrutvā rauhiṇeyo mahābalaḥ <br />
                  gopāṃś ca trāsavidhurān vilokya stimitekṣaṇaḥ //
                   <span class="ref">ViP_5,7.33</span></p>
               
               
               <p id="ViP_5,7.34">
                  nandaṃ ca dīnam atyarthaṃ nyastadṛṣṭiṃ sutānane <br />
                  mūrcchākulāṃ yaśodāṃ ca kṛṣṇamāhātmyasaṃjñayā //
                   <span class="ref">ViP_5,7.34</span></p>
               
               balabhadra uvāca:
               
               <p id="ViP_5,7.35">
                  kimarthaṃ devadeveśa bhāvo 'yaṃ mānuṣas tvayā <br />
                  vyajyate 'tyantam ātmānaṃ kim anantaṃ na vetsi yat //
                   <span class="ref">ViP_5,7.35</span></p>
               
               
               <p id="ViP_5,7.36">
                  tvam asya jagato nābhir arāṇām iva saṃśrayaḥ <br />
                  kartāpahartā pātā ca trailokye tvaṃ trayīmayaḥ //
                   <span class="ref">ViP_5,7.36</span></p>
               
               
               <p id="ViP_5,7.37">
                  sendrarudrāśvivasubhir ādityair marudagnibhiḥ <br />
                  cintyase tvam acintyātman samastaiś caiva yogibhiḥ //
                   <span class="ref">ViP_5,7.37</span></p>
               
               
               <p id="ViP_5,7.38">
                  jagatyarthe jagannātha bhārāvataraṇecchayā <br />
                  avatīrṇo 'tra martyeṣu tavāṃśaś cāham agrajaḥ //
                   <span class="ref">ViP_5,7.38</span></p>
               
               
               <p id="ViP_5,7.39">
                  manuṣyalīlāṃ bhagavan bhajatā bhavatā surāḥ <br />
                  viḍambayantas tvallīlāṃ sarva eva sadāsate //
                   <span class="ref">ViP_5,7.39</span></p>
               
               
               <p id="ViP_5,7.40">
                  avatārya bhavān pūrvaṃ gokule 'tra surāṅganāḥ <br />
                  krīḍārtham ātmanaḥ paścād avatīrṇo 'si śāśvata //
                   <span class="ref">ViP_5,7.40</span></p>
               
               
               <p id="ViP_5,7.41">
                  atrāvatīrṇayoḥ kṛṣṇa gopā eva hi bāndhavāḥ <br />
                  gopyaś ca sīdataḥ kasmāt tvaṃ bandhūn samupekṣase //
                   <span class="ref">ViP_5,7.41</span></p>
               
               
               <p id="ViP_5,7.42">
                  darśito mānuṣo bhāvo darśitaṃ bālacāpalam <br />
                  tad ayaṃ damyatāṃ kṛṣṇa duṣṭātmā daśanāyudhaḥ //
                   <span class="ref">ViP_5,7.42</span></p>
               
               parāśara uvāca:
               
               <p id="ViP_5,7.43">
                  iti saṃsmāritaḥ kṛṣṇaḥ smitabhinnauṣṭhasaṃpuṭaḥ <br />
                  āsphoṭya mocayām āsa svadehaṃ bhogabandhanāt //
                   <span class="ref">ViP_5,7.43</span></p>
               
               
               <p id="ViP_5,7.44">
                  ānamya cāpi hastābhyām ubhābhyāṃ madhyamaṃ phaṇam <br />
                  āruhyābhugnaśirasi prananartoruvikramaḥ //
                   <span class="ref">ViP_5,7.44</span></p>
               
               
               <p id="ViP_5,7.45">
                  vraṇāḥ phaṇe 'bhavaṃś cāsya kṛṣṇasyāṅghrinikuṭṭanaiḥ <br />
                  yatronnatiṃ ca kurute nanāmāsya tataḥ śiraḥ //
                   <span class="ref">ViP_5,7.45</span></p>
               
               
               <p id="ViP_5,7.46">
                  mūrcchām upāyayau bhrāntyā nāgaḥ kṛṣṇasya recakaiḥ <br />
                  daṇḍapātanipātena vavāma rudhiraṃ bahu //
                   <span class="ref">ViP_5,7.46</span></p>
               
               
               <p id="ViP_5,7.47">
                  taṃ nirbhugnaśirogrīvam āsyebhyaḥ srutaśoṇitam <br />
                  vilokya śaraṇaṃ jagmus tatpatnyo madhusūdanam //
                   <span class="ref">ViP_5,7.47</span></p>
               
               nāgapatnya ūcuḥ:
               
               <p id="ViP_5,7.48">
                  jñāto 'si devadeveśa sarveśas tvam anuttamaḥ <br />
                  paraṃ jyotir acintyaṃ yat tadaṃśaḥ parameśvaraḥ //
                   <span class="ref">ViP_5,7.48</span></p>
               
               
               <p id="ViP_5,7.49">
                  na samarthāḥ surāḥ stotuṃ yam ananyabhavaṃ prabhum <br />
                  svarūpavarṇanaṃ tasya kathaṃ yoṣit kariṣyati //
                   <span class="ref">ViP_5,7.49</span></p>
               
               
               <p id="ViP_5,7.50">
                  yasyākhilaṃ mahīvyomajalāgnipavanātmakam <br />
                  brahmāṇḍam alpakāṃśāṃśaḥ stoṣyāmas taṃ kathaṃ vayam //
                   <span class="ref">ViP_5,7.50</span></p>
               
               
               <p id="ViP_5,7.51">
                  yatanto na vidur nityaṃ yatsvarūpam ayoginaḥ <br />
                  paramārtham aṇor alpaṃ sthūlāt sthūlaṃ natāḥ sma tam //
                   <span class="ref">ViP_5,7.51</span></p>
               
               
               <p id="ViP_5,7.52">
                  na yasya janmane dhātā yasya nāntāya cāntakaḥ <br />
                  sthitikartā na cānyo 'sti yasya tasmai namaḥ sadā //
                   <span class="ref">ViP_5,7.52</span></p>
               
               
               <p id="ViP_5,7.53">
                  kopaḥ svalpo 'pi te nāsti sthitipālanam eva te <br />
                  kāraṇaṃ kāliyasyāsya damane śrūyatām ataḥ //
                   <span class="ref">ViP_5,7.53</span></p>
               
               
               <p id="ViP_5,7.54">
                  striyo 'nukampyāḥ sādhūnāṃ mūḍhā dīnāś ca jantavaḥ <br />
                  yatas tato 'sya dīnasya kṣamyatāṃ kṣamatāṃ vara //
                   <span class="ref">ViP_5,7.54</span></p>
               
               
               <p id="ViP_5,7.55">
                  samastajagadādhāro bhavān alpabalaḥ phaṇī <br />
                  tvatpādapīḍito jahyān muhūrtārdhena jīvitam //
                   <span class="ref">ViP_5,7.55</span></p>
               
               
               <p id="ViP_5,7.56">
                  kva pannago 'lpavīryo 'yaṃ kva bhavān bhuvanāśrayaḥ <br />
                  prītidveṣau samotkṛṣṭagocarau ca yato 'vyaya //
                   <span class="ref">ViP_5,7.56</span></p>
               
               
               <p id="ViP_5,7.57">
                  tataḥ kuru jagatsvāmin prasādam avasīdataḥ <br />
                  prāṇāṃs tyajati nāgo 'yaṃ bhartṛbhikṣā pradīyatām //
                   <span class="ref">ViP_5,7.57</span></p>
               
               <span class="note">After 57, ed.:</span>
               
               
               <p id="ViP_5,7.57*8">
                  vedāntavedya deveśa duṣṭadaityanibarhaṇa //
                   <span class="ref">ViP_5,7.57*8</span></p>
               
               parāśara uvāca:
               
               <p id="ViP_5,7.58">
                  ity ukte tābhir āśvasya klāntadeho 'pi pannagaḥ <br />
                  prasīda deva deveti prāha vākyaṃ śanaiḥ śanaiḥ //
                   <span class="ref">ViP_5,7.58</span></p>
               
               kāliya uvāca:
               
               <p id="ViP_5,7.59">
                  tavāṣṭaguṇam aiśvaryaṃ nātha svābhāvikaṃ param <br />
                  nirastātiśayaṃ yasya tasya stoṣyāmi kiṃ nv aham //
                   <span class="ref">ViP_5,7.59</span></p>
               
               
               <p id="ViP_5,7.60">
                  tvaṃ paras tvaṃ parasyādyaḥ paraṃ tvattaḥ parātmakam <br />
                  parasmāt paramo yas tvaṃ tasya stoṣyāmi kiṃ nv aham //
                   <span class="ref">ViP_5,7.60</span></p>
               
               
               <p id="ViP_5,7.61">
                  yasmād brahmā ca rudraś ca candrendramarudaśvinaḥ <br />
                  vasavaś ca sahādityais tasya stoṣyāmi kiṃ nv aham //
                   <span class="ref">ViP_5,7.61</span></p>
               
               
               <p id="ViP_5,7.62">
                  ekāvayavasūkṣmāṃśo yasyaitad akhilaṃ jagat <br />
                  kalpanāvayavāṃśasya taṃ stoṣyāmi kathaṃ tv aham //
                   <span class="ref">ViP_5,7.62</span></p>
               
               <span class="note">After 62, Ś2,D7 ins.:</span>
               
               
               <p id="ViP_5,7.62*9:1">
                  nāgapatnībhir evaṃ vai stūyamānasya kāliyaḥ //
                   <span class="ref">ViP_5,7.62*9:1</span></p>
               
               
               <p id="ViP_5,7.62*9:2">
                  stotreṇa praṇipatyocet kṛtvā karatalāñjalim //
                   <span class="ref">ViP_5,7.62*9:2</span></p>
               
               
               <p id="ViP_5,7.62*9:3">
                  namas te nātha bhagavan pītavastrācyuteśvara //
                   <span class="ref">ViP_5,7.62*9:3</span></p>
               
               
               <p id="ViP_5,7.62*9:4">
                  prasīda me jagannātha na jñātaṃ kiṃ mayā prabho //
                   <span class="ref">ViP_5,7.62*9:4</span></p>
               
               
               <p id="ViP_5,7.63">
                  sadasadrūpiṇo yasya brahmādyās tridaśottamāḥ <br />
                  paramārthaṃ na jānanti tasya stoṣyāmi kiṃ nv aham //
                   <span class="ref">ViP_5,7.63</span></p>
               
               
               <p id="ViP_5,7.64">
                  brahmādyair arcyate divyair yaś ca puṣpānulepanaiḥ <br />
                  nandanādisamudbhūtaiḥ so 'rcyate vā kathaṃ mayā //
                   <span class="ref">ViP_5,7.64</span></p>
               
               
               <p id="ViP_5,7.65">
                  yasyāvatārarūpāṇi devarājaḥ sadārcati <br />
                  na vetti paramaṃ rūpaṃ so 'rcyate vā kathaṃ mayā //
                   <span class="ref">ViP_5,7.65</span></p>
               
               
               <p id="ViP_5,7.66">
                  viṣayebhyaḥ samāhṛtya sarvākṣāṇi ca yoginaḥ <br />
                  yam arcayanti dhyānena so 'rcyate vā kathaṃ mayā //
                   <span class="ref">ViP_5,7.66</span></p>
               
               
               <p id="ViP_5,7.67">
                  hṛdi saṃkalpya yad rūpaṃ dhyānenārcanti yoginaḥ <br />
                  bhāvapuṣpādibhir nāthaḥ so 'rcyate vā kathaṃ mayā //
                   <span class="ref">ViP_5,7.67</span></p>
               
               
               <p id="ViP_5,7.68">
                  so 'haṃ te devadeveśa nārcanādau stutau na ca <br />
                  sāmarthyavān kṛpāmātramanovṛttiḥ prasīda me //
                   <span class="ref">ViP_5,7.68</span></p>
               
               
               <p id="ViP_5,7.69">
                  sarpajātir iyaṃ krūrā yasyāṃ jāto 'smi keśava <br />
                  tatsvabhāvo 'yam atrāsti nāparādho mamācyuta //
                   <span class="ref">ViP_5,7.69</span></p>
               
               
               <p id="ViP_5,7.70">
                  sṛjyate bhavatā sarvaṃ tathā saṃhrīyate jagat <br />
                  jātirūpasvabhāvāś ca sṛjyante sṛjatā tvayā //
                   <span class="ref">ViP_5,7.70</span></p>
               
               
               <p id="ViP_5,7.71">
                  yathāhaṃ bhavatā sṛṣṭo jātyā rūpeṇa ceśvara <br />
                  svabhāvena ca saṃyuktas tathedaṃ ceṣṭitaṃ mayā //
                   <span class="ref">ViP_5,7.71</span></p>
               
               
               <p id="ViP_5,7.72">
                  yady anyathā pravarteyaṃ devadeva tato mayi <br />
                  nyāyyo daṇḍanipāto vai tavaiva vacanaṃ yathā //
                   <span class="ref">ViP_5,7.72</span></p>
               
               
               <p id="ViP_5,7.73">
                  tathāpi yaj jagatsvāmī daṇḍaṃ pātitavān mayi <br />
                  sa soḍho 'yaṃ varaṃ daṇḍas tvatto nānyatra me varaḥ //
                   <span class="ref">ViP_5,7.73</span></p>
               
               
               <p id="ViP_5,7.74">
                  hatavīryo hataviṣo damito 'haṃ tvayācyuta <br />
                  jīvitaṃ dīyatām ekam ājñāpaya karomi kim //
                   <span class="ref">ViP_5,7.74</span></p>
               
               bhagavān uvāca:
               
               <p id="ViP_5,7.75">
                  nātra stheyaṃ tvayā sarpa kadācid yamunājale <br />
                  sabhṛtyaparivāras tvaṃ samudrasalilaṃ vraja //
                   <span class="ref">ViP_5,7.75</span></p>
               
               
               <p id="ViP_5,7.76">
                  matpadāni ca te sarpa dṛṣṭvā mūrdhani sāgare <br />
                  garuḍaḥ pannagaripus tvayi na prahariṣyati //
                   <span class="ref">ViP_5,7.76</span></p>
               
               parāśara uvāca:
               
               <p id="ViP_5,7.77">
                  ity uktvā sarparājānaṃ mumoca bhagavān hariḥ <br />
                  praṇamya so 'pi kṛṣṇāya jagāma payasāṃ nidhim //
                   <span class="ref">ViP_5,7.77</span></p>
               
               
               <p id="ViP_5,7.78">
                  paśyatāṃ sarvabhūtānāṃ sabhṛtyāpatyabāndhavaḥ <br />
                  samastabhāryāsahitaḥ parityajya svakaṃ hradam //
                   <span class="ref">ViP_5,7.78</span></p>
               
               
               <p id="ViP_5,7.79">
                  gate sarpe pariṣvajya mṛtaṃ punar ivāgatam <br />
                  gopā mūrdhani govindaṃ siṣicur netrajair jalaiḥ //
                   <span class="ref">ViP_5,7.79</span></p>
               
               
               <p id="ViP_5,7.80">
                  kṛṣṇam akliṣṭakarmāṇam anye vismitacetasaḥ <br />
                  tuṣṭuvur muditā gopā dṛṣṭvā śivajalāṃ nadīm //
                   <span class="ref">ViP_5,7.80</span></p>
               
               
               <p id="ViP_5,7.81ab">
                  gīyamānaḥ sa gopībhiś caritaiś cāruceṣṭitaḥ //
                   <span class="ref">ViP_5,7.81ab</span></p>
               
               <span class="note">After 81ab B2,D8 ins.:</span>
               
               
               <p id="ViP_5,7.81ab*10">
                  sahito baladevena nandena ca yaśodayā //
                   <span class="ref">ViP_5,7.81ab*10</span></p>
               
               
               <p id="ViP_5,7.81cd">
                  saṃstūyamāno gopaiś ca kṛṣṇo vrajam upāgamat //
                   <span class="ref">ViP_5,7.81cd</span></p>
               
               
               <p>[[iti śrīviṣṇupurāṇe pañcame 'ṃśe saptamo 'dhyāyaḥ ]]</p>
               
               </div>
            
            <div id="d1e72498">
               parāśara uvāca:
               
               <p id="ViP_5,8.1">
                  gāḥ pālayantau ca punaḥ sahitau balakeśavau <br />
                  bhramamāṇau vane tasmin ramyaṃ tālavanaṃ gatau //
                   <span class="ref">ViP_5,8.1</span></p>
               
               
               <p id="ViP_5,8.2">
                  tat tu tālavanaṃ nityaṃ dhenuko nāma dānavaḥ <br />
                  nṛgomāṃsakṛtāhāraḥ sadādhyāste kharākṛtiḥ //
                   <span class="ref">ViP_5,8.2</span></p>
               
               
               <p id="ViP_5,8.3">
                  tat tu tālavanaṃ pakvaphalasaṃpatsamanvitam <br />
                  dṛṣṭvā spṛhānvitā gopāḥ phalādāne 'bruvan vacaḥ //
                   <span class="ref">ViP_5,8.3</span></p>
               
               gopā ūcuḥ:
               
               <p id="ViP_5,8.4">
                  he rāma he kṛṣṇa sadā dhenukenaiṣa rakṣyate <br />
                  bhūpradeśo yatas tasmāt pakvānīmāni santi vai //
                   <span class="ref">ViP_5,8.4</span></p>
               
               
               <p id="ViP_5,8.5">
                  phalāni paśya tālānāṃ gandhāmoditadiṃśi ca <br />
                  vayam etāny abhīpsāmaḥ pātyantāṃ yadi rocate //
                   <span class="ref">ViP_5,8.5</span></p>
               
               parāśara uvāca:
               
               <p id="ViP_5,8.6">
                  iti gopakumārāṇāṃ śrutvā saṃkarṣaṇo vacaḥ <br />
                  kṛṣṇaś ca pātayām āsa bhuvi tālaphalāni vai //
                   <span class="ref">ViP_5,8.6</span></p>
               
               <span class="note">T1.2,G2.3,M4, ed. ins. after 6ab:</span>
               
               
               <p id="ViP_5,8.06*11">
                  etat kathavyam ityuktvā pātayām āsa tāni vai //
                   <span class="ref">ViP_5,8.06*11</span></p>
               
               
               <p id="ViP_5,8.7">
                  phalānāṃ patatāṃ śabdam ākarṇya sudurāsadaḥ <br />
                  ājagāma sa duṣṭātmā kopād daiteyagardabhaḥ //
                   <span class="ref">ViP_5,8.7</span></p>
               
               
               <p id="ViP_5,8.8">
                  padbhyām ubhābhyāṃ sa tadā paścimābhyāṃ balī balam <br />
                  jaghānorasi tābhyāṃ ca sa ca tenāpy agṛhyata //
                   <span class="ref">ViP_5,8.8</span></p>
               
               
               <p id="ViP_5,8.9">
                  gṛhītvā bhrāmaṇenaiva so 'mbare gatajīvitam <br />
                  tasminn eva sa cikṣepa vegena tṛṇarājani //
                   <span class="ref">ViP_5,8.9</span></p>
               
               
               <p id="ViP_5,8.10">
                  tataḥ phalāny anekāni tālāgrān nipatan kharaḥ <br />
                  pṛthivyāṃ pātayām āsa mahāvāto 'mbudān iva //
                   <span class="ref">ViP_5,8.10</span></p>
               
               
               <p id="ViP_5,8.11">
                  anyān apy asya vai jñātīn āgatān daityagardabhān <br />
                  kṛṣṇaś cikṣepa tālāgre balabhadraś ca līlayā //
                   <span class="ref">ViP_5,8.11</span></p>
               
               
               <p id="ViP_5,8.12">
                  kṣaṇenālaṃkṛtā pṛthvī pakvais tālaphalais tathā <br />
                  daityagardabhadehaiś ca maitreya śuśubhe 'dhikam //
                   <span class="ref">ViP_5,8.12</span></p>
               
               
               <p id="ViP_5,8.13">
                  tato gāvo nirābādhās tasmiṃs tālavane dvija <br />
                  navaśaṣpaṃ sukhaṃ cerur yan na bhuktam abhūt purā //
                   <span class="ref">ViP_5,8.13</span></p>
               
               <span class="note">For 8.3-13 Ś2,D7 subst.:</span>
               
               
               <p id="ViP_5,8.13*12:1">
                  balaḥ praviśya bāhubhyām tālān saṃparikampayan //
                   <span class="ref">ViP_5,8.13*12:1</span></p>
               
               
               <p id="ViP_5,8.13*12:2">
                  phalāni pātayām āsa mataṅgaja ivaujasā //
                   <span class="ref">ViP_5,8.13*12:2</span></p>
               
               
               <p id="ViP_5,8.13*12:3">
                  phalānāṃ patatāṃ śabdaṃ niśamyāsurarāsabhaḥ //
                   <span class="ref">ViP_5,8.13*12:3</span></p>
               
               
               <p id="ViP_5,8.13*12:4">
                  abhyadhāvat kṣititalaṃ sa nagaṃ parikampayan //
                   <span class="ref">ViP_5,8.13*12:4</span></p>
               
               
               <p id="ViP_5,8.13*12:5">
                  sametya tarasā pratyag dvābhyāṃ padbhyāṃ balaṃ balī //
                   <span class="ref">ViP_5,8.13*12:5</span></p>
               
               
               <p id="ViP_5,8.13*12:6">
                  nihatyorasi kā śabdaṃ muñcan paryacarat kharaḥ //
                   <span class="ref">ViP_5,8.13*12:6</span></p>
               
               
               <p id="ViP_5,8.13*12:7">
                  punar āsādya saṃrabdha upakroṣṭāparāsthitaḥ //
                   <span class="ref">ViP_5,8.13*12:7</span></p>
               
               
               <p id="ViP_5,8.13*12:8">
                  caraṇāv aparau rājan balāya prākṣipad ruṣā //
                   <span class="ref">ViP_5,8.13*12:8</span></p>
               
               
               <p id="ViP_5,8.13*12:9">
                  sa taṃ gṛhītvā pradadau bhrāmayitvaikapāṇinā //
                   <span class="ref">ViP_5,8.13*12:9</span></p>
               
               
               <p id="ViP_5,8.13*12:10">
                  cikṣepa tṛṇarājāgre bhrāmaṇatyaktajīvitam //
                   <span class="ref">ViP_5,8.13*12:10</span></p>
               
               
               <p id="ViP_5,8.13*12:11">
                  tenāhato mahātālo vepamāno bṛhacchirāḥ //
                   <span class="ref">ViP_5,8.13*12:11</span></p>
               
               
               <p id="ViP_5,8.13*12:12">
                  pārśvasthaṃ xxx bhagnaḥ sa cānyaṃ so 'pi cāparam //
                   <span class="ref">ViP_5,8.13*12:12</span></p>
               
               
               <p id="ViP_5,8.13*12:13">
                  bālasya līlayotsṛṣṭas kharadehahatāhatāḥ //
                   <span class="ref">ViP_5,8.13*12:13</span></p>
               
               
               <p id="ViP_5,8.13*12:14">
                  tālāś cakampire sarve mahāvāteritā iva //
                   <span class="ref">ViP_5,8.13*12:14</span></p>
               
               
               <p id="ViP_5,8.13*12:15">
                  naitac citraṃ bhagavati hy anante jagadīśvare //
                   <span class="ref">ViP_5,8.13*12:15</span></p>
               
               
               <p id="ViP_5,8.13*12:16">
                  otaprotam idaṃ tasmiṃs tantuṣv aṅgau yathā paṭaḥ //
                   <span class="ref">ViP_5,8.13*12:16</span></p>
               
               
               <p id="ViP_5,8.13*12:17">
                  tataḥ kṛṣṇaṃ ca rāmaṃ ca jñātayo dhenukasya ye //
                   <span class="ref">ViP_5,8.13*12:17</span></p>
               
               
               <p id="ViP_5,8.13*12:18">
                  kroṣṭāro vyadravan sarve saṃrabdhā hatabāndhavāḥ //
                   <span class="ref">ViP_5,8.13*12:18</span></p>
               
               
               <p id="ViP_5,8.13*12:19">
                  tāṃs tān āpatataḥ kṛṣṇo rāmaś ca nṛpalīlayā //
                   <span class="ref">ViP_5,8.13*12:19</span></p>
               
               
               <p id="ViP_5,8.13*12:20">
                  gṛhītapaścāccaraṇān prāhiṇot tṛṇarājasu //
                   <span class="ref">ViP_5,8.13*12:20</span></p>
               
               
               <p id="ViP_5,8.13*12:21">
                  tayos tu sumahat karma niśamya vibudhādayaḥ //
                   <span class="ref">ViP_5,8.13*12:21</span></p>
               
               
               <p id="ViP_5,8.13*12:22">
                  mumucuḥ puṣpavarṣāṇi cakrur vādyāni tuṣṭuvuḥ //
                   <span class="ref">ViP_5,8.13*12:22</span></p>
               
               
               <p id="ViP_5,8.13*12:23">
                  atha tālaphalāny ādan manuṣyā gatasādhvasāḥ //
                   <span class="ref">ViP_5,8.13*12:23</span></p>
               
               
               <p id="ViP_5,8.13*12:24">
                  tṛṇaṃ ca paśavaś cerur hatadhenukakānane //
                   <span class="ref">ViP_5,8.13*12:24</span></p>
               
               
               <p id="ViP_5,8.13*12:25">
                  kṛṣṇaḥ kamalapatrākṣaḥ puṇyaśravaṇakīrtanaḥ //
                   <span class="ref">ViP_5,8.13*12:25</span></p>
               
               
               <p id="ViP_5,8.13*12:26">
                  stūyamānānugair gopaiḥ sāgrajo vrajam āviśat //
                   <span class="ref">ViP_5,8.13*12:26</span></p>
               
               
               <p>[[iti śrīviṣṇupurāṇe pañcame 'ṃśe 'ṣṭamo 'dhyāyaḥ ]]</p>
               
               </div>
            
            <div id="d1e73063">
               parāśara uvāca:
               
               <p id="ViP_5,9.1">
                  tasmin rāsabhadaiteye sānuge vinipātite <br />
                  sevyaṃ gogopagopīnāṃ ramyaṃ tālavanaṃ babhau //
                   <span class="ref">ViP_5,9.1</span></p>
               
               
               <p id="ViP_5,9.2">
                  tatas tau jātaharṣau tu vasudevasutāv ubhau <br />
                  hatvā dhenukadaiteyaṃ bhāṇḍīravaṭam āgatau //
                   <span class="ref">ViP_5,9.2</span></p>
               
               
               <p id="ViP_5,9.3">
                  kṣvelamānau pragāyantau vicinvantau ca pādapān <br />
                  cārayantau ca gā dūre vyāharantau ca nāmabhiḥ //
                   <span class="ref">ViP_5,9.3</span></p>
               
               
               <p id="ViP_5,9.4">
                  niryogapāśaskandhau tau vanamālāvibhūṣitau <br />
                  śuśubhāte mahātmānau bālaśṛṅgāv ivarṣabhau //
                   <span class="ref">ViP_5,9.4</span></p>
               
               
               <p id="ViP_5,9.5">
                  suvarṇāñjanacūrṇābhyāṃ tau tadā ruṣitāmbarau <br />
                  mahendrāyudhasaṃyuktau śvetakṛṣṇāv ivāmbudau //
                   <span class="ref">ViP_5,9.5</span></p>
               
               
               <p id="ViP_5,9.6">
                  ceratur lokasiddhābhiḥ krīḍābhir itaretaram <br />
                  samastalokanāthānāṃ nāthabhūtau bhuvaṃ gatau //
                   <span class="ref">ViP_5,9.6</span></p>
               
               
               <p id="ViP_5,9.7">
                  manuṣyadharmābhiratau mānayantau manuṣyatām <br />
                  tajjātiguṇayuktābhiḥ krīḍābhiś ceratur vanam //
                   <span class="ref">ViP_5,9.7</span></p>
               
               
               <p id="ViP_5,9.8">
                  tataś cāndolikābhiś ca niyuddhaiś ca mahābalau <br />
                  vyāyāmaṃ cakratus tatra kṣepaṇīyais tathāśmabhiḥ //
                   <span class="ref">ViP_5,9.8</span></p>
               
               
               <p id="ViP_5,9.9">
                  tallipsur asuras tatra hy ubhayo ramamāṇayoḥ <br />
                  ājagāma pralambākhyo gopaveṣatirohitaḥ //
                   <span class="ref">ViP_5,9.9</span></p>
               
               
               <p id="ViP_5,9.10">
                  so 'vagāhata niḥśaṅkas teṣāṃ madhyam amānuṣaḥ <br />
                  mānuṣaṃ vapur āsthāya pralambo dānavottamaḥ //
                   <span class="ref">ViP_5,9.10</span></p>
               
               
               <p id="ViP_5,9.11">
                  tayoś chidrāntaraprepsur aviṣahyam amanyata <br />
                  kṛṣṇaṃ tato rauhiṇeyaṃ hantuṃ cakre manoratham //
                   <span class="ref">ViP_5,9.11</span></p>
               
               
               <p id="ViP_5,9.12">
                  hariṇākrīḍanaṃ nāma bālakrīḍanakaṃ tataḥ <br />
                  prakurvanto hi te sarve dvau dvau yugapad utpatan //
                   <span class="ref">ViP_5,9.12</span></p>
               
               
               <p id="ViP_5,9.13">
                  śrīdāmnā saha govindaḥ pralambena tathā balaḥ <br />
                  gopālair aparaiś cānye gopālāḥ saha pupluvuḥ //
                   <span class="ref">ViP_5,9.13</span></p>
               
               <span class="note">For 1-13ab Ś2, D7 subst.:</span>
               
               
               <p id="ViP_5,9.13*13:1">
                  nidāghakāle saṃprāpte 'tha bhāṇḍīrakasaṃjñake //
                   <span class="ref">ViP_5,9.13*13:1</span></p>
               
               
               <p id="ViP_5,9.13*13:2">
                  paśūṃś cārayato gopais tadvane rāmakṛṣṇayoḥ //
                   <span class="ref">ViP_5,9.13*13:2</span></p>
               
               
               <p id="ViP_5,9.13*13:3">
                  goparūpī pralambo 'gād asuraḥ tajjihīrṣayā //
                   <span class="ref">ViP_5,9.13*13:3</span></p>
               
               
               <p id="ViP_5,9.13*13:4">
                  taṃ vidvān api dāśārho bhagavān sarvadarśanaḥ //
                   <span class="ref">ViP_5,9.13*13:4</span></p>
               
               
               <p id="ViP_5,9.13*13:5">
                  anvamodata tatsakhyaṃ vadhaṃ tasya vicintayan //
                   <span class="ref">ViP_5,9.13*13:5</span></p>
               
               
               <p id="ViP_5,9.13*13:6">
                  tatropahūya gopālān kṛṣṇaḥ prāha vihāravit //
                   <span class="ref">ViP_5,9.13*13:6</span></p>
               
               
               <p id="ViP_5,9.13*13:7">
                  he gopā vihariṣyāmo dvandvībhūya yathāyatham //
                   <span class="ref">ViP_5,9.13*13:7</span></p>
               
               
               <p id="ViP_5,9.13*13:8">
                  tatra cakruḥ parivṛḍho gopā rāmajanārdanau //
                   <span class="ref">ViP_5,9.13*13:8</span></p>
               
               
               <p id="ViP_5,9.13*13:9">
                  kṛṣṇasaṃghaṭṭinaḥ kecid āsan rāmasya cāpare //
                   <span class="ref">ViP_5,9.13*13:9</span></p>
               
               
               <p id="ViP_5,9.13*13:10">
                  ācerur vividhāḥ krīḍā vāhyavāhakalakṣaṇāḥ //
                   <span class="ref">ViP_5,9.13*13:10</span></p>
               
               
               <p id="ViP_5,9.13*13:11">
                  tatrāruhyanti jetāro vahanti ca parājitāḥ //
                   <span class="ref">ViP_5,9.13*13:11</span></p>
               
               
               <p id="ViP_5,9.13*13:12">
                  vahanto vāhayantaś ca cārayantaś ca godhanam //
                   <span class="ref">ViP_5,9.13*13:12</span></p>
               
               
               <p id="ViP_5,9.13*13:13">
                  bhāṇḍirakaṃ nāma vaṭaṃ jagmuḥ kṛṣṇapurogamāḥ //
                   <span class="ref">ViP_5,9.13*13:13</span></p>
               
               
               <p id="ViP_5,9.13*13:14">
                  rāmasaṃghaṭṭino ye hi śrīdāmavṛṣabhādayaḥ //
                   <span class="ref">ViP_5,9.13*13:14</span></p>
               
               
               <p id="ViP_5,9.13*13:15">
                  krīḍāyāṃ jayinas tāṃs tān ūhuḥ kṛṣṇādayas tathā //
                   <span class="ref">ViP_5,9.13*13:15</span></p>
               
               
               <p id="ViP_5,9.13*13:16">
                  uvāha kṛṣṇaṃ bhagavān śrīdāmānaṃ parājitāḥ //
                   <span class="ref">ViP_5,9.13*13:16</span></p>
               
               
               <p id="ViP_5,9.13*13:17">
                  ṛṣabhaṃ bhadrasenas tu pralambo rohiṇīsutam //
                   <span class="ref">ViP_5,9.13*13:17</span></p>
               
               
               <p id="ViP_5,9.14">
                  śrīdāmānaṃ tataḥ kṛṣṇaḥ pralambaṃ rohiṇīsutaḥ <br />
                  jitavān kṛṣṇapakṣīyair gopair anye parājitāḥ //
                   <span class="ref">ViP_5,9.14</span></p>
               
               
               <p id="ViP_5,9.15">
                  te vāhayantas tv anyonyaṃ bhāṇḍīraskandham etya vai <br />
                  punar nivavṛtuḥ sarve ye ye tatra parājitāḥ //
                   <span class="ref">ViP_5,9.15</span></p>
               
               
               <p id="ViP_5,9.16">
                  saṃkarṣaṇaṃ tu skandhena śīghram utkṣipya dānavaḥ <br />
                  na tasthau prajagāmaiva sacandra iva vāridaḥ //
                   <span class="ref">ViP_5,9.16</span></p>
               
               
               <p id="ViP_5,9.17">
                  asahan rauhiṇeyasya sa bhāraṃ dānavottamaḥ <br />
                  vavṛdhe sumahākāyaḥ prāvṛṣīva balāhakaḥ //
                   <span class="ref">ViP_5,9.17</span></p>
               
               
               <p id="ViP_5,9.18">
                  saṃkarṣaṇas tu taṃ dṛṣṭvā dagdhaśailopamākṛtim <br />
                  sragdāmalambābharaṇaṃ mukuṭāṭopimastakam //
                   <span class="ref">ViP_5,9.18</span></p>
               
               
               <p id="ViP_5,9.19ab">
                  raudraṃ śakaṭacakrākṣaṃ pādanyāsacalatkṣitim //
                   <span class="ref">ViP_5,9.19ab</span></p>
               
               <span class="note">ed. Veṅk. ins.:</span>
               
               
               <p id="ViP_5,9.19ab*14">
                  abhītamanasā tena rakṣasā rohiṇīsutaḥ //
                   <span class="ref">ViP_5,9.19ab*14</span></p>
               
               
               <p id="ViP_5,9.19cd">
                  hriyamāṇas tataḥ kṛṣṇam idaṃ vacanam abravīt //
                   <span class="ref">ViP_5,9.19cd</span></p>
               
               
               <p id="ViP_5,9.20">
                  kṛṣṇa kṛṣṇa hriyāmy eṣa parvatodagramūrtinā <br />
                  kenāpi paśya daityena gopālachadmarūpiṇā //
                   <span class="ref">ViP_5,9.20</span></p>
               
               
               <p id="ViP_5,9.21">
                  yad atra sāmprataṃ kāryaṃ mayā madhuniṣūdana <br />
                  tat kathyatāṃ prayāty eṣa durātmātitvarānvitaḥ //
                   <span class="ref">ViP_5,9.21</span></p>
               
               parāśara uvāca:
               
               <p id="ViP_5,9.22">
                  tam āha rāmaṃ govindaḥ smitabhinnauṣṭhasaṃpuṭaḥ <br />
                  mahātmā rauhiṇeyasya balavīryapramāṇavit //
                   <span class="ref">ViP_5,9.22</span></p>
               
               bhagavān uvāca:
               
               <p id="ViP_5,9.23">
                  kim ayaṃ mānuṣo bhāvo vyaktam evāvalambyate <br />
                  sarvātman sarvaguhyānāṃ guhyaguhyātmanā tvayā //
                   <span class="ref">ViP_5,9.23</span></p>
               
               
               <p id="ViP_5,9.24">
                  smarāśeṣajagannātha kāraṇaṃ kāraṇāgrajam <br />
                  ātmānam ekaṃ tadvac ca jagaty ekārṇave ca yat //
                   <span class="ref">ViP_5,9.24</span></p>
               
               
               <p id="ViP_5,9.25">
                  kiṃ na vetsi yathāhaṃ ca tvaṃ caikaṃ kāraṇaṃ bhuvaḥ <br />
                  bhārāvatāraṇārthāya martyalokam upāgatau //
                   <span class="ref">ViP_5,9.25</span></p>
               
               
               <p id="ViP_5,9.26">
                  nabhaḥ śiras te 'mbumayī ca mūrtiḥ pādau kṣitir vaktram ananta vahniḥ <br />
                  somo manas te śvasitaṃ samīro diśaś catasro 'vyaya bāhavas te //
                   <span class="ref">ViP_5,9.26</span></p>
               
               
               <p id="ViP_5,9.27">
                  sahasravaktro hi bhavān mahātmā sahasrahastāṅghriśarīrabhedaḥ <br />
                  sahasrapadmodbhavayonir ādyaḥ sahasraśas tvāṃ munayo gṛṇanti //
                   <span class="ref">ViP_5,9.27</span></p>
               
               
               <p id="ViP_5,9.28">
                  divyaṃ hi rūpaṃ tava vetti nānyo devair aśeṣair avatārarūpam <br />
                  tavārcyate vetsi na kiṃ yad ante tvayy eva viśvaṃ layam abhyupaiti //
                   <span class="ref">ViP_5,9.28</span></p>
               
               
               <p id="ViP_5,9.29">
                  tvayā dhṛteyaṃ dharaṇī bibharti carācaraṃ viśvam anantamūrte <br />
                  kṛtādibhedair aja kālarūpo nimeṣapūrvo jagad etad atsi //
                   <span class="ref">ViP_5,9.29</span></p>
               
               
               <p id="ViP_5,9.30">
                  attaṃ yathā vāḍavavahnināmbu himasvarūpaṃ parigṛhya kāstam <br />
                  himācale bhānumato 'ṃśusaṅgāj jalatvam abhyeti punas tad eva //
                   <span class="ref">ViP_5,9.30</span></p>
               
               
               <p id="ViP_5,9.31">
                  evaṃ tvayā saṃharaṇe 'ttam etaj jagat samastaṃ punar apy avaśyam <br />
                  tathaiva sargāya samudyatasya jagattvam abhyety anukalpam īśa //
                   <span class="ref">ViP_5,9.31</span></p>
               
               
               <p id="ViP_5,9.32">
                  bhavān ahaṃ ca viśvātmann ekam eva hi kāraṇam <br />
                  jagato 'sya jagaty arthe bhedenāvāṃ vyavasthitau //
                   <span class="ref">ViP_5,9.32</span></p>
               
               
               <p id="ViP_5,9.33">
                  tat smaryatām ameyātmaṃs tvayātmā jahi dānavam <br />
                  mānuṣyam evāvalambya bandhūnāṃ kriyatāṃ hitam //
                   <span class="ref">ViP_5,9.33</span></p>
               
               parāśara uvāca:
               
               <p id="ViP_5,9.34">
                  iti saṃsmārito vipra kṛṣṇena sumahātmanā <br />
                  vihasya pīḍayām āsa pralambaṃ balavān balaḥ //
                   <span class="ref">ViP_5,9.34</span></p>
               
               
               <p id="ViP_5,9.35">
                  muṣṭinā cāhanan mūrdhni kopasaṃraktalocanaḥ <br />
                  tena cāsya prahāreṇa bahir yāte vilocane //
                   <span class="ref">ViP_5,9.35</span></p>
               
               
               <p id="ViP_5,9.36">
                  sa niṣkāsitamastiṣko mukhāc choṇitam udvaman <br />
                  nipapāta mahīpṛṣṭhe daityavaryo mamāra ca //
                   <span class="ref">ViP_5,9.36</span></p>
               
               
               <p id="ViP_5,9.37">
                  pralambaṃ nihataṃ dṛṣṭvā balenādbhutakarmaṇā <br />
                  prahṛṣṭās tuṣṭuvur gopāḥ sādhu sādhv iti cābruvan //
                   <span class="ref">ViP_5,9.37</span></p>
               
               
               <p id="ViP_5,9.38">
                  saṃstūyamāno gopais tu rāmo daitye nipātite <br />
                  pralambe saha kṛṣṇena punar gokulam āyayau //
                   <span class="ref">ViP_5,9.38</span></p>
               
               
               <p>[[iti śrīviṣṇupurāṇe pañcame 'ṃśe navamo 'dhyāyaḥ ]]</p>
               
               </div>
            
            <div id="d1e74013">
               parāśara uvāca:
               
               <p id="ViP_5,10.1">
                  tayor viharator evaṃ rāmakeśavayor vraje <br />
                  prāvṛḍ _vyatītā vikasatsarojā cābhavac charat //
                   <span class="ref">ViP_5,10.1</span></p>
               
               
               <p id="ViP_5,10.2">
                  avāpus tāpam atyarthaṃ śapharyaḥ palvalodake <br />
                  putrakṣetrādisaktena mamatvena yathā gṛhī //
                   <span class="ref">ViP_5,10.2</span></p>
               
               
               <p id="ViP_5,10.3">
                  mayūrā mauninas tasthuḥ parityaktamadā vane <br />
                  asāratāṃ parijñāya saṃsārasyeva yoginaḥ //
                   <span class="ref">ViP_5,10.3</span></p>
               
               
               <p id="ViP_5,10.4">
                  utsṛjya jalasarvasvaṃ vimalāḥ sitamūrtayaḥ <br />
                  tatyajuś cāmbaraṃ meghā gṛhaṃ vijñānino yathā //
                   <span class="ref">ViP_5,10.4</span></p>
               
               
               <p id="ViP_5,10.5">
                  śaratsūryāṃśutaptāni yayuḥ śoṣaṃ sarāṃsi ca <br />
                  bahvālambimamatvena hṛdayānīva dehinām //
                   <span class="ref">ViP_5,10.5</span></p>
               
               
               <p id="ViP_5,10.6">
                  kumudaiḥ śaradambhāṃsi yogyatālakṣaṇaṃ yayuḥ <br />
                  avabodhair manāṃsīva saṃbandham amalātmanām //
                   <span class="ref">ViP_5,10.6</span></p>
               
               
               <p id="ViP_5,10.7">
                  tārakāvimale vyomni rarājākhaṇḍamaṇḍalaḥ <br />
                  candraś caramadehātmā yogī sādhukule yathā //
                   <span class="ref">ViP_5,10.7</span></p>
               
               
               <p id="ViP_5,10.8">
                  śanakaiḥ śanakais tīraṃ tatyajuś ca jalāśayāḥ <br />
                  mamatvaṃ kṣetraputrādirūḍham uccair yathā budhāḥ //
                   <span class="ref">ViP_5,10.8</span></p>
               
               
               <p id="ViP_5,10.9">
                  pūrvatyaktaiḥ saro'mbhobhir haṃsā yogaṃ punar yayuḥ <br />
                  kleśaiḥ kuyogino 'śeṣair antarāyahatā iva //
                   <span class="ref">ViP_5,10.9</span></p>
               
               
               <p id="ViP_5,10.10">
                  nibhṛto 'bhavad atyarthaṃ samudraḥ stimitodakaḥ <br />
                  kramāvāptamahāyogo niścalātmā yathā yatiḥ //
                   <span class="ref">ViP_5,10.10</span></p>
               
               
               <p id="ViP_5,10.11">
                  sarvatrātiprasannāni salilāni tadābhavan <br />
                  jñāte sarvagate viṣṇau manāṃsīva sumedhasām //
                   <span class="ref">ViP_5,10.11</span></p>
               
               
               <p id="ViP_5,10.12">
                  babhūva vimalaṃ vyoma śaradādhvastatoyadam <br />
                  yogāgnidagdhakleśaughaṃ yoginām iva mānasam //
                   <span class="ref">ViP_5,10.12</span></p>
               
               
               <p id="ViP_5,10.13">
                  sūryāṃśujanitaṃ tāpaṃ ninye tārāpatiḥ śamam <br />
                  ahaṃkārodbhavaṃ duḥkhaṃ vivekaḥ sumahān iva //
                   <span class="ref">ViP_5,10.13</span></p>
               
               
               <p id="ViP_5,10.14">
                  nabhaso 'bdān bhuvaḥ paṅkaṃ kāluṣyaṃ cāmbhasaḥ śarat <br />
                  indriyāṇīndriyārthebhyaḥ pratyāhāra ivāharat //
                   <span class="ref">ViP_5,10.14</span></p>
               
               
               <p id="ViP_5,10.15">
                  prāṇāyāma ivāmbhobhiḥ sarasāṃ kṛtapūrakaiḥ <br />
                  abhyasyate 'nudivasaṃ recakākumbhakādibhiḥ //
                   <span class="ref">ViP_5,10.15</span></p>
               
               
               <p id="ViP_5,10.16">
                  vimalāmbaranakṣatre kāle cābhyāgate vrajam <br />
                  dadarśendramahārambhāy(a) (u)dyatāṃs tān vrajaukasaḥ //
                   <span class="ref">ViP_5,10.16</span></p>
               
               
               <p id="ViP_5,10.17">
                  kṛṣṇas tān utsukān dṛṣṭvā gopān utsavalālasān <br />
                  kautūhalād idaṃ vākyaṃ prāha vṛddhān mahāmatiḥ //
                   <span class="ref">ViP_5,10.17</span></p>
               
               
               <p id="ViP_5,10.18">
                  ko 'yaṃ śakramaho nāma yena vo harṣa āgataḥ <br />
                  prāha taṃ nandagopaś ca pṛcchantam atisādaram //
                   <span class="ref">ViP_5,10.18</span></p>
               
               
               <p id="ViP_5,10.19">
                  meghānāṃ payasāṃ ceśo devarājaḥ śatakratuḥ <br />
                  tena saṃcoditā meghā varṣanty ambumayaṃ rasam //
                   <span class="ref">ViP_5,10.19</span></p>
               
               
               <p id="ViP_5,10.20">
                  tad vṛṣṭijanitaṃ sasyaṃ vayam anye ca dehinaḥ <br />
                  vartayāmopabhuñjānās tarpayāmaś ca devatāḥ //
                   <span class="ref">ViP_5,10.20</span></p>
               
               
               <p id="ViP_5,10.21">
                  kṣīravatya imā gāvo vatsavatyaś ca nirvṛtāḥ <br />
                  tena saṃvardhitaiḥ sasyais tuṣṭāḥ puṣṭā bhavanti vai //
                   <span class="ref">ViP_5,10.21</span></p>
               
               
               <p id="ViP_5,10.22">
                  nāsasyā nātṛṇā bhūmir na bubhukṣārdito janaḥ <br />
                  dṛśyate yatra dṛśyante vṛṣṭimanto balāhakāḥ //
                   <span class="ref">ViP_5,10.22</span></p>
               
               
               <p id="ViP_5,10.23">
                  bhaumam etat payo dugdhaṃ gobhiḥ sūryasya vāridaḥ <br />
                  parjanyaḥ sarvalokasya bhavāya bhuvi varṣati //
                   <span class="ref">ViP_5,10.23</span></p>
               
               
               <p id="ViP_5,10.24">
                  tasmāt prāvṛṣi rājānaḥ sarve śakraṃ mudā yutāḥ <br />
                  mahaiḥ sureśam arcanti vayam anye ca mānavāḥ //
                   <span class="ref">ViP_5,10.24</span></p>
               
               parāśara uvāca:
               
               <p id="ViP_5,10.25">
                  nandagopasya vacanaṃ śrutvetthaṃ śakrapūjane <br />
                  kopāya tridaśendrasya prāha dāmodaras tadā //
                   <span class="ref">ViP_5,10.25</span></p>
               
               
               <p id="ViP_5,10.26">
                  na vayaṃ kṛṣikartāro vāṇijyājīvino na ca <br />
                  gāvo 'smaddaivataṃ tāta vayaṃ vanacarā yataḥ //
                   <span class="ref">ViP_5,10.26</span></p>
               
               <span class="note">D2.5 ins.:</span>
               
               
               <p id="ViP_5,10.26*15:1">
                  ānvīkṣikyātmavijñānaṃ dharmādharmaṃ trayīsthitam //
                   <span class="ref">ViP_5,10.26*15:1</span></p>
               
               
               <p id="ViP_5,10.26*15:2">
                  arthānarthaunuvārtāyāṃ daṇḍanītyāṃ jayājayau //
                   <span class="ref">ViP_5,10.26*15:2</span></p>
               
               
               <p id="ViP_5,10.27">
                  ānvīkṣikī trayī vārtā daṇḍanītis tathāparā <br />
                  vidyācatuṣṭayaṃ caitad vārtām atra śṛṇuṣva me //
                   <span class="ref">ViP_5,10.27</span></p>
               
               
               <p id="ViP_5,10.28">
                  kṛṣir vaṇijyā tadvac ca tṛtīyaṃ paśupālanam <br />
                  vidyā hy ekā mahābhāga vārtā vṛttitrayāśrayā //
                   <span class="ref">ViP_5,10.28</span></p>
               
               
               <p id="ViP_5,10.29">
                  karṣakāṇāṃ kṛṣir vṛttiḥ paṇyaṃ vipaṇijīvinām <br />
                  asmākaṃ gauḥ parā vṛttir vārtābhedair iyaṃ tribhiḥ //
                   <span class="ref">ViP_5,10.29</span></p>
               
               
               <p id="ViP_5,10.30">
                  vidyayā yo yayā yuktas tasya sā daivataṃ mahat <br />
                  saiva pūjyārcanīyā ca saiva tasyopakārikā //
                   <span class="ref">ViP_5,10.30</span></p>
               
               
               <p id="ViP_5,10.31">
                  yo 'nyasyāḥ phalam aśnan vai pūjayaty aparāṃ naraḥ <br />
                  iha ca pretya caivāsau tāta nāpnoti śobhanam //
                   <span class="ref">ViP_5,10.31</span></p>
               
               
               <p id="ViP_5,10.32">
                  kṛṣyantāḥ prathitāḥ sīmāḥ sīmāntaṃ ca punar vanam <br />
                  vanāntā girayaḥ sarve te cāsmākaṃ parā gatiḥ //
                   <span class="ref">ViP_5,10.32</span></p>
               
               
               <p id="ViP_5,10.33">
                  na dvārabandhāvaraṇā na gṛhakṣetriṇas tathā <br />
                  sukhinas tv akhile loke yathā vai cakracāriṇaḥ //
                   <span class="ref">ViP_5,10.33</span></p>
               
               
               <p id="ViP_5,10.34">
                  śrūyante girayaś cāmī vane 'smin kāmarūpiṇaḥ <br />
                  tat tad rūpaṃ samāsthāya ramante sveṣu sānuṣu //
                   <span class="ref">ViP_5,10.34</span></p>
               
               
               <p id="ViP_5,10.35">
                  yadā caite 'parādhyante teṣāṃ ye kānanaukasaḥ <br />
                  tadā siṃhādirūpais tān ghātayanti mahīdharāḥ //
                   <span class="ref">ViP_5,10.35</span></p>
               
               
               <p id="ViP_5,10.36">
                  giriyajñas tv ayaṃ tasmād goyajñaś ca pravartyatām <br />
                  kim asmākaṃ mahendreṇa gāvaḥ śailāś ca devatāḥ //
                   <span class="ref">ViP_5,10.36</span></p>
               
               
               <p id="ViP_5,10.37">
                  mantrayajñaparā viprāḥ sīrayajñāś ca karṣakāḥ <br />
                  girigoyajñaśīlāś ca vayam adrivanāśrayāḥ //
                   <span class="ref">ViP_5,10.37</span></p>
               
               
               <p id="ViP_5,10.38">
                  tasmād govardhanaḥ śailo bhavadbhir vividhārhaṇaiḥ <br />
                  arcyatāṃ pūjyatāṃ medhyaṃ paśuṃ hatvā vidhānataḥ //
                   <span class="ref">ViP_5,10.38</span></p>
               
               
               <p id="ViP_5,10.39">
                  sarvaghoṣasya saṃdoho gṛhyatāṃ mā vicāryatām <br />
                  bhojyantāṃ tena vai viprās tathā ye cābhivāñchakāḥ //
                   <span class="ref">ViP_5,10.39</span></p>
               
               
               <p id="ViP_5,10.40">
                  samarcite kṛte home bhojiteṣu dvijātiṣu <br />
                  śaratpuṣpakṛtāpīḍāḥ parigacchantu gogaṇāḥ //
                   <span class="ref">ViP_5,10.40</span></p>
               
               
               <p id="ViP_5,10.41">
                  etan mama mataṃ gopāḥ saṃprītyā kriyate yadi <br />
                  tataḥ kṛtā bhavet prītir gavām adres tathā mama //
                   <span class="ref">ViP_5,10.41</span></p>
               
               parāśara uvāca:
               
               <p id="ViP_5,10.42">
                  iti tasya vacaḥ śrutvā nandādyās te vrajaukasaḥ <br />
                  prītyutphullamukhā vipra sādhu sādhv ity athābruvan //
                   <span class="ref">ViP_5,10.42</span></p>
               
               
               <p id="ViP_5,10.43">
                  śobhanaṃ te mataṃ vatsa yad etad bhavatoditam <br />
                  tat kariṣyāmahe sarvaṃ giriyajñaḥ pravartyatām //
                   <span class="ref">ViP_5,10.43</span></p>
               
               parāśara uvāca:
               
               <p id="ViP_5,10.44">
                  tathā ca kṛtavantas te giriyajñaṃ vrajaukasaḥ <br />
                  dadhipāyasamāṃsādyair daduḥ śailabaliṃ tataḥ //
                   <span class="ref">ViP_5,10.44</span></p>
               
               
               <p id="ViP_5,10.45">
                  dvijāṃś ca bhojayām āsuḥ śataśo 'tha sahasraśaḥ //
                   <span class="ref">ViP_5,10.45</span></p>
               
               <span class="note">After 45, Ś1,M4 ins.:</span>
               
               
               <p id="ViP_5,10.45*16">
                  anyān apy āgatān itthaṃ kṛṣṇenoktaṃ yathā purā //
                   <span class="ref">ViP_5,10.45*16</span></p>
               
               
               <p id="ViP_5,10.46">
                  gāvaḥ śailaṃ tataś cakrur arcitās tāḥ pradakṣiṇam <br />
                  ṛṣabhāś cāpi nardantaḥ satoyā jaladā iva //
                   <span class="ref">ViP_5,10.46</span></p>
               
               
               <p id="ViP_5,10.47">
                  girimūrdhani kṛṣṇo 'pi śailo 'ham iti mūrtimān <br />
                  bubhuje 'nnaṃ bahu tadā gopavaryāhṛtaṃ dvija //
                   <span class="ref">ViP_5,10.47</span></p>
               
               
               <p id="ViP_5,10.48">
                  tenaiva kṛṣṇo rūpeṇa gopaiḥ saha gireḥ śiraḥ <br />
                  adhiruhyārcayām āsa dvitīyām ātmanas tanum //
                   <span class="ref">ViP_5,10.48</span></p>
               
               
               <p id="ViP_5,10.49">
                  antardhānaṃ gate tasmin gopā labdhvā tato varān <br />
                  kṛtvā girimahaṃ goṣṭhaṃ nijam abhyāyayuḥ punaḥ //
                   <span class="ref">ViP_5,10.49</span></p>
               
               
               <p>[[iti śrīviṣṇupurāṇe pañcame 'ṃśe daśamo 'dhyāyaḥ ]]</p>
               
               </div>
            
            <div id="d1e74993">
               parāśara uvāca:
               
               <p id="ViP_5,11.1">
                  mahe pratihate śakro maitreyātiruṣānvitaḥ <br />
                  saṃvartakaṃ nāma gaṇaṃ toyadānām athābravīt //
                   <span class="ref">ViP_5,11.1</span></p>
               
               
               <p id="ViP_5,11.2">
                  bho bho meghā niśamyaitad vacanaṃ vadato mama <br />
                  ājñānantaram evāśu kriyatām avicāritam //
                   <span class="ref">ViP_5,11.2</span></p>
               
               
               <p id="ViP_5,11.3">
                  nandagopaḥ sudurbuddhir gopair anyaiḥ sahāyavān <br />
                  kṛṣṇāśrayabalādhmāto mahabhaṅgam acīkarat //
                   <span class="ref">ViP_5,11.3</span></p>
               
               
               <p id="ViP_5,11.4">
                  ājīvo yaḥ paras teṣāṃ gopatvasya ca kāraṇam <br />
                  tā gāvo vṛṣṭipātena pīḍyantāṃ vacanān mama //
                   <span class="ref">ViP_5,11.4</span></p>
               
               
               <p id="ViP_5,11.5">
                  aham apy adriśṛṅgābhaṃ tuṅgam āruhya vāraṇam <br />
                  sāhāyyaṃ vaḥ kariṣyāmi vāyvambūtsargayojitam //
                   <span class="ref">ViP_5,11.5</span></p>
               
               parāśara uvāca:
               
               <p id="ViP_5,11.6">
                  ity ājñaptāḥ surendreṇa mumucus te balāhakāḥ <br />
                  vātavarṣaṃ mahābhīmam abhāvāya gavāṃ dvija //
                   <span class="ref">ViP_5,11.6</span></p>
               
               
               <p id="ViP_5,11.7">
                  tataḥ kṣaṇena dharaṇī kakubho 'mbaram eva ca <br />
                  ekaṃ dhārāmahāsārapūraṇenābhavan mune //
                   <span class="ref">ViP_5,11.7</span></p>
               
               
               <p id="ViP_5,11.8">
                  vidyullatākaṣāghātatrastair iva ghanair ghanam <br />
                  nādāpūritadikcakrair dhārāsāram apātyata //
                   <span class="ref">ViP_5,11.8</span></p>
               
               
               <p id="ViP_5,11.9">
                  andhakārīkṛte loke varṣadbhir aniśaṃ ghanaiḥ <br />
                  adhaś cordhvaṃ ca tiryak ca jagad āpyam ivābhavat //
                   <span class="ref">ViP_5,11.9</span></p>
               
               
               <p id="ViP_5,11.10">
                  gāvas tu tena patatā varṣavātena veginā <br />
                  dhūtāḥ prāṇāñ jahuḥ sannatrikasakthiśirodharāḥ //
                   <span class="ref">ViP_5,11.10</span></p>
               
               
               <p id="ViP_5,11.11">
                  kroḍena vatsān ākramya tasthur anyā mahāmune <br />
                  gāvo vivatsāś ca kṛtā vāripūreṇa cāparāḥ //
                   <span class="ref">ViP_5,11.11</span></p>
               
               
               <p id="ViP_5,11.12">
                  vatsāś ca dīnavadanā pavanākampikandharāḥ <br />
                  trāhi trāhīty alpaśabdāḥ kṛṣṇam ūcur ivārtakāḥ //
                   <span class="ref">ViP_5,11.12</span></p>
               
               
               <p id="ViP_5,11.13">
                  tatas tad gokulaṃ sarvaṃ gogopīgopasaṃkulam <br />
                  atīvārtaṃ harir dṛṣṭvā maitreyācintayat tadā //
                   <span class="ref">ViP_5,11.13</span></p>
               
               
               <p id="ViP_5,11.14">
                  etat kṛtaṃ mahendreṇa mahabhaṅgavirodhinā <br />
                  tad etad akhilaṃ goṣṭhaṃ trātavyam adhunā mayā //
                   <span class="ref">ViP_5,11.14</span></p>
               
               
               <p id="ViP_5,11.15">
                  imam adrim ahaṃ dhairyād utpāṭyoruśilāghanam <br />
                  dhārayiṣyāmi goṣṭhasya pṛthucchatram ivopari //
                   <span class="ref">ViP_5,11.15</span></p>
               
               parāśara uvāca:
               
               <p id="ViP_5,11.16">
                  iti kṛtvā matiṃ kṛṣṇo govardhanamahīdharam <br />
                  utpāṭyaikakareṇaiva dhārayām āsa līlayā //
                   <span class="ref">ViP_5,11.16</span></p>
               
               
               <p id="ViP_5,11.17">
                  gopāṃś cāha jagannāthaḥ samutpāṭitabhūdharaḥ <br />
                  viśadhvam atra sahitāḥ kṛtaṃ varṣanivāraṇam //
                   <span class="ref">ViP_5,11.17</span></p>
               
               
               <p id="ViP_5,11.18">
                  sunivāteṣu deśeṣu yathājoṣam ihāsyatām <br />
                  praviśyatāṃ na bhetavyaṃ giripātasya nirbhayaiḥ //
                   <span class="ref">ViP_5,11.18</span></p>
               
               
               <p id="ViP_5,11.19">
                  ity uktās tena te gopā viviśur godhanaiḥ saha <br />
                  śakaṭāropitair bhāṇḍair gopyaś cāsārapīḍitāḥ //
                   <span class="ref">ViP_5,11.19</span></p>
               
               
               <p id="ViP_5,11.20">
                  kṛṣṇo 'pi taṃ dadhāraiva śailam atyantaniścalam <br />
                  vrajaukovāsibhir harṣavismitākṣair nirīkṣitaḥ //
                   <span class="ref">ViP_5,11.20</span></p>
               
               
               <p id="ViP_5,11.21">
                  gopagopījanair hṛṣṭaiḥ prītivistāritekṣaṇaiḥ <br />
                  saṃstūyamānacaritaḥ kṛṣṇaḥ śailam adhārayat //
                   <span class="ref">ViP_5,11.21</span></p>
               
               
               <p id="ViP_5,11.22">
                  saptarātraṃ mahāmeghā vavarṣur nandagokule <br />
                  indreṇa coditā vipra gopānāṃ nāśakāriṇaḥ //
                   <span class="ref">ViP_5,11.22</span></p>
               
               
               <p id="ViP_5,11.23">
                  tato dhṛte mahāśaile paritrāte ca gokule <br />
                  mithyāpratijño balabhid vārayām āsa tān ghanān //
                   <span class="ref">ViP_5,11.23</span></p>
               
               
               <p id="ViP_5,11.24">
                  vyabhre nabhasi devendre vitathātmavacasy atha <br />
                  niṣkramya gokulaṃ hṛṣṭaṃ svasthānaṃ punar āgamat //
                   <span class="ref">ViP_5,11.24</span></p>
               
               
               <p id="ViP_5,11.25">
                  mumoca kṛṣṇo 'pi tadā govardhanamahācalam <br />
                  svasthāne vismitamukhair dṛṣṭas tais tu vrajaukasaiḥ //
                   <span class="ref">ViP_5,11.25</span></p>
               
               
               <p>[[iti śrīviṣṇupurāṇe pañcame 'ṃśe ekādaśo 'dhyāyaḥ ]]</p>
               
               </div>
            
            <div id="d1e75480">
               parāśara uvāca:
               
               <p id="ViP_5,12.1">
                  dhṛte govardhane śaile paritrāte ca gokule <br />
                  rocayām āsa kṛṣṇasya darśanaṃ pākaśāsanaḥ //
                   <span class="ref">ViP_5,12.1</span></p>
               
               
               <p id="ViP_5,12.2">
                  so 'dhiruhya mahānāgam airāvatam amitrajit <br />
                  govardhanagirau kṛṣṇaṃ dadarśa tridaśeśvaraḥ //
                   <span class="ref">ViP_5,12.2</span></p>
               
               
               <p id="ViP_5,12.3">
                  cārayantaṃ mahāvīryaṃ gāś ca gopavapurdharam <br />
                  kṛtsnasya jagato gopaṃ vṛtaṃ gopakumārakaiḥ //
                   <span class="ref">ViP_5,12.3</span></p>
               
               
               <p id="ViP_5,12.4">
                  garuḍaṃ ca dadarśoccair antardhānagataṃ dvija <br />
                  kṛtacchāyaṃ harer mūrdhni pakṣābhyāṃ pakṣipuṃgavam //
                   <span class="ref">ViP_5,12.4</span></p>
               
               
               <p id="ViP_5,12.5">
                  avaruhya sa nāgendrād ekānte madhusūdanam <br />
                  śakraḥ sasmitam āhedaṃ prītivistāritekṣaṇaḥ //
                   <span class="ref">ViP_5,12.5</span></p>
               
               indra uvāca:
               
               <p id="ViP_5,12.6">
                  kṛṣṇa kṛṣṇa śṛṇuṣvedaṃ yadartham aham āgataḥ <br />
                  tvatsamīpaṃ mahābhāga naitac cintyaṃ tvayānyathā //
                   <span class="ref">ViP_5,12.6</span></p>
               
               
               <p id="ViP_5,12.7">
                  bhārāvatāraṇārthāya pṛthivyāḥ pṛthivītalam <br />
                  avatīrṇo 'khilādhāra tvam eva parameśvaraḥ //
                   <span class="ref">ViP_5,12.7</span></p>
               
               
               <p id="ViP_5,12.8">
                  mahabhaṅgaviruddhena mayā gokulanāśakāḥ <br />
                  samādiṣṭā mahāmeghās taiś caitat kadanaṃ kṛtam //
                   <span class="ref">ViP_5,12.8</span></p>
               
               
               <p id="ViP_5,12.9">
                  trātās tāś ca tvayā gāvaḥ samutpāṭya mahāgirim <br />
                  tenāhaṃ toṣito vīra karmaṇātyadbhutena te //
                   <span class="ref">ViP_5,12.9</span></p>
               
               
               <p id="ViP_5,12.10">
                  sādhitaṃ kṛṣṇa devānām ahaṃ manye prayojanam <br />
                  tvayāyam adripravaraḥ kareṇaikena yad dhṛtaḥ //
                   <span class="ref">ViP_5,12.10</span></p>
               
               
               <p id="ViP_5,12.11">
                  gobhiś ca coditaḥ kṛṣṇa tvatsakāśam ihāgataḥ <br />
                  tvayā trātābhir atyarthaṃ yuṣmatsatkārakāraṇāt //
                   <span class="ref">ViP_5,12.11</span></p>
               
               
               <p id="ViP_5,12.12">
                  sa tvāṃ kṛṣṇābhiṣekṣyāmi gavāṃ vākyapracoditaḥ <br />
                  upendratve gavām indro govindas tvaṃ bhaviṣyasi //
                   <span class="ref">ViP_5,12.12</span></p>
               
               parāśara uvāca:
               
               <p id="ViP_5,12.13">
                  athopavāhyād ādāya ghaṇṭām airāvatād gajāt <br />
                  abhiṣekaṃ tayā cakre pavitrajalapūrṇayā //
                   <span class="ref">ViP_5,12.13</span></p>
               
               
               <p id="ViP_5,12.14">
                  kriyamāṇe 'bhiṣeke tu gāvaḥ kṛṣṇasya tatkṣaṇāt <br />
                  prasnavodbhūtadugdhārdrāṃ sadyaś cakrur vasuṃdharām //
                   <span class="ref">ViP_5,12.14</span></p>
               
               
               <p id="ViP_5,12.15">
                  abhiṣicya gavāṃ vākyād devendro vai janārdanam <br />
                  prītyā sapraśrayaṃ kṛṣṇaṃ punar āha śacīpatiḥ //
                   <span class="ref">ViP_5,12.15</span></p>
               
               
               <p id="ViP_5,12.16">
                  gavām etat kṛtaṃ vākyaṃ tathānyad api me śṛṇu <br />
                  yad bravīmi mahābhāga bhārāvataraṇecchayā //
                   <span class="ref">ViP_5,12.16</span></p>
               
               
               <p id="ViP_5,12.17">
                  mamāṃśaḥ puruṣavyāghra pṛthāyāṃ pṛthivītale <br />
                  avatīrṇo 'rjuno nāma sa rakṣyo bhavatā sadā //
                   <span class="ref">ViP_5,12.17</span></p>
               
               
               <p id="ViP_5,12.18">
                  bhārāvataraṇe sāhyaṃ sa te vīraḥ kariṣyati <br />
                  sa rakṣaṇīyo bhavatā yathātmā madhusūdana //
                   <span class="ref">ViP_5,12.18</span></p>
               
               bhagavān uvāca:
               
               <p id="ViP_5,12.19">
                  jānāmi bhārate vaṃśe jātaṃ pārthaṃ tavāṃśakam <br />
                  tam ahaṃ pālayiṣyāmi yāvat sthāsyāmi bhūtale //
                   <span class="ref">ViP_5,12.19</span></p>
               
               
               <p id="ViP_5,12.20">
                  yāvan mahītale śakra sthāsyāmy aham ariṃdama <br />
                  na tāvad arjunaṃ kaścid devendra yudhi jeṣyati //
                   <span class="ref">ViP_5,12.20</span></p>
               
               
               <p id="ViP_5,12.21">
                  kaṃso nāma mahābāhur daityo 'riṣṭas tathāparaḥ <br />
                  keśī kuvalayāpīḍo narakādyās tathāpare //
                   <span class="ref">ViP_5,12.21</span></p>
               
               
               <p id="ViP_5,12.22">
                  hateṣv eteṣu devendra bhaviṣyati mahāhavaḥ <br />
                  tatra viddhi sahasrākṣa bhārāvataraṇaṃ kṛtam //
                   <span class="ref">ViP_5,12.22</span></p>
               
               
               <p id="ViP_5,12.23">
                  sa tvaṃ gaccha na saṃtāpaṃ putrārthe kartum arhasi <br />
                  nārjunasya ripuḥ kaścin mamāgre prabhaviṣyati //
                   <span class="ref">ViP_5,12.23</span></p>
               
               
               <p id="ViP_5,12.24">
                  arjunārthe tv ahaṃ sarvān yudhiṣṭhirapurogamān <br />
                  nivṛtte bhārate yuddhe kuntyai dāsyāmy avikṣatān //
                   <span class="ref">ViP_5,12.24</span></p>
               
               parāśara uvāca:
               
               <p id="ViP_5,12.25">
                  ity uktaḥ saṃpariṣvajya devarājo janārdanam <br />
                  āruhyairāvataṃ nāgaṃ punar eva divaṃ yayau //
                   <span class="ref">ViP_5,12.25</span></p>
               
               
               <p id="ViP_5,12.26">
                  kṛṣṇo 'pi sahito gobhir gopālaiś ca punar vrajam <br />
                  ājagāmātha gopīnāṃ dṛṣṭipūtena vartmanā //
                   <span class="ref">ViP_5,12.26</span></p>
               
               
               <p>[[iti śrīviṣṇupurāṇe pañcame 'ṃśe dvādaśo 'dhyāyaḥ ]]</p>
               
               </div>
            
            <div id="d1e75994">
               parāśara uvāca:
               
               <p id="ViP_5,13.1">
                  gate śakre tu gopālāḥ kṛṣṇam akliṣṭakāriṇam <br />
                  ūcuḥ prītyā dhṛtaṃ dṛṣṭvā tena govardhanācalam //
                   <span class="ref">ViP_5,13.1</span></p>
               
               
               <p id="ViP_5,13.2">
                  vayam asmān mahābhāga bhavatā mahato bhayāt <br />
                  gāvaś ca bhavatā trātā giridhāraṇakarmaṇā //
                   <span class="ref">ViP_5,13.2</span></p>
               
               
               <p id="ViP_5,13.3">
                  bālakrīḍeyam atulā gopālatvaṃ jugupsitam <br />
                  divyaṃ ca karma bhavataḥ kim etat tāta kathyatām //
                   <span class="ref">ViP_5,13.3</span></p>
               
               
               <p id="ViP_5,13.4">
                  kāliyo damitas toye pralambo vinipātitaḥ <br />
                  dhṛto govardhanaś cāyaṃ śaṅkitāni manāṃsi naḥ //
                   <span class="ref">ViP_5,13.4</span></p>
               
               
               <p id="ViP_5,13.5">
                  satyaṃ satyaṃ hareḥ pādau śapāmo 'mitavikrama <br />
                  yathā tvadvīryam ālokya na tvāṃ manyāmahe naram //
                   <span class="ref">ViP_5,13.5</span></p>
               
               
               <p id="ViP_5,13.6">
                  prītiḥ sastrīkumārasya vrajasya tava keśava <br />
                  karma cedam aśakyaṃ yat samastais tridaśair api //
                   <span class="ref">ViP_5,13.6</span></p>
               
               
               <p id="ViP_5,13.7">
                  bālatvaṃ cātivīryaṃ ca janma cāsmāsu śobhanam <br />
                  cintyamānam ameyātmañ śaṅkāṃ kṛṣṇa prayacchati //
                   <span class="ref">ViP_5,13.7</span></p>
               
               
               <p id="ViP_5,13.8">
                  devo vā dānavo vā tvaṃ yakṣo gandharva eva vā <br />
                  kiṃ vāsmākaṃ vicāreṇa bāndhavo 'si namo 'stu te //
                   <span class="ref">ViP_5,13.8</span></p>
               
               <span class="note">M1.3 ins., M1 after 8ab:</span>
               
               
               <p id="ViP_5,13.8*17:1">
                  prāyeṇa tvaṃ mahābāho harir vā rudra eva vā //
                   <span class="ref">ViP_5,13.8*17:1</span></p>
               
               
               <p id="ViP_5,13.8*17:2">
                  brahmā sendro yamo vāpi varuṇo vā kuberakaḥ //
                   <span class="ref">ViP_5,13.8*17:2</span></p>
               
               
               <p id="ViP_5,13.8*17:3">
                  anyo vā sarvadevānāṃ nātha x ta bhuvo bhavaḥ //
                   <span class="ref">ViP_5,13.8*17:3</span></p>
               
               
               <p id="ViP_5,13.8*17:4">
                  namo 'stu te devadeva yad asmākaṃ hitaṃ tathā //
                   <span class="ref">ViP_5,13.8*17:4</span></p>
               
               parāśara uvāca:
               
               <p id="ViP_5,13.9">
                  kṣaṇaṃ bhūtvā tv asau tūṣṇīṃ kiṃcit praṇayakopavān <br />
                  ity evam uktas tair gopaiḥ kṛṣṇo 'py āha mahāmune //
                   <span class="ref">ViP_5,13.9</span></p>
               
               bhagavān uvāca:
               
               <p id="ViP_5,13.10">
                  matsaṃbandhena vo gopā yadi lajjā na jāyate <br />
                  ślāghyo vāhaṃ tataḥ kiṃ vo vicāreṇa prayojanam //
                   <span class="ref">ViP_5,13.10</span></p>
               
               
               <p id="ViP_5,13.11">
                  yadi vo 'sti mayi prītiḥ ślāghyo 'haṃ bhavatāṃ yadi <br />
                  tadātmabandhusadṛśī buddhir vaḥ kriyatāṃ mayi //
                   <span class="ref">ViP_5,13.11</span></p>
               
               
               <p id="ViP_5,13.12">
                  nāhaṃ devo na gandharvo na yakṣo na ca dānavaḥ <br />
                  ahaṃ vo bāndhavo jāto naitac cintyam ato 'nyathā //
                   <span class="ref">ViP_5,13.12</span></p>
               
               parāśara uvāca:
               
               <p id="ViP_5,13.13">
                  iti śrutvā harer vākyaṃ baddhamaunās tato vanam <br />
                  yayur gopā mahābhāga tasmin praṇayakopini //
                   <span class="ref">ViP_5,13.13</span></p>
               
               
               <p id="ViP_5,13.14">
                  kṛṣṇas tu vimalaṃ vyoma śaraccandrasya candrikām <br />
                  tathā kumudinīṃ phullām āmoditadigantarām //
                   <span class="ref">ViP_5,13.14</span></p>
               
               
               <p id="ViP_5,13.15">
                  vanarājīṃ tathā kūjadbhṛṅgamālāmanoramām <br />
                  vilokya saha gopībhir manaś cakre ratiṃ prati //
                   <span class="ref">ViP_5,13.15</span></p>
               
               
               <p id="ViP_5,13.16">
                  vinā rāmeṇa madhuram atīva vanitāpriyam <br />
                  jagau kalapadaṃ śaurir nānātantrīkṛtavratam //
                   <span class="ref">ViP_5,13.16</span></p>
               
               
               <p id="ViP_5,13.17">
                  ramyaṃ gītadhvaniṃ śrutvā saṃtyajyāvasathāṃs tadā <br />
                  ājagmus tvaritā gopyo yatrāste madhusūdanaḥ //
                   <span class="ref">ViP_5,13.17</span></p>
               
               
               <p id="ViP_5,13.18">
                  śanaiḥ śanair jagau gopī kācit tasya layānugam <br />
                  dattāvadhānā kācic ca tam eva manasāsmarat //
                   <span class="ref">ViP_5,13.18</span></p>
               
               
               <p id="ViP_5,13.19">
                  kācit kṛṣṇeti kṛṣṇeti proktvā lajjām upāyayau <br />
                  yayau ca kācit premāndhā tatpārśvam avilajjitā //
                   <span class="ref">ViP_5,13.19</span></p>
               
               
               <p id="ViP_5,13.20">
                  kācid āvasathasyāntaḥ sthitvā dṛṣṭvā bahir gurum <br />
                  tanmayatvena govindaṃ dadhyau mīlitalocanā //
                   <span class="ref">ViP_5,13.20</span></p>
               
               
               <p id="ViP_5,13.21">
                  taccintāvipulāhlādakṣīṇapuṇyacayā tathā <br />
                  tadaprāptimahāduḥkhavilīnāśeṣapātakā //
                   <span class="ref">ViP_5,13.21</span></p>
               
               
               <p id="ViP_5,13.22">
                  cintayantī jagatsūtiṃ parabrahmasvarūpiṇam <br />
                  nirucchvāsatayā muktiṃ gatānyā gopakanyakā //
                   <span class="ref">ViP_5,13.22</span></p>
               
               
               <p id="ViP_5,13.23">
                  gopīparivṛto rātriṃ śaraccandramanoramām <br />
                  mānayām āsa govindo rāsārambharasotsukaḥ //
                   <span class="ref">ViP_5,13.23</span></p>
               
               
               <p id="ViP_5,13.24">
                  gopyaś ca vṛndaśaḥ kṛṣṇaceṣṭāsv āyattamūrtayaḥ <br />
                  anyadeśaṃ gate kṛṣṇe cerur vṛndāvanāntaram //
                   <span class="ref">ViP_5,13.24</span></p>
               
               <span class="note">D3-5,T,G,M1, ed. ins. after 24:</span>
               
               
               <p id="ViP_5,13.24*18">
                  kṛṣṇe nibaddhahṛdayā idam ūcuḥ parasparam //
                   <span class="ref">ViP_5,13.24*18</span></p>
               
               
               <p id="ViP_5,13.25">
                  kṛṣṇo 'ham etat lalitaṃ vrajāmy ālokyatāṃ gatiḥ <br />
                  anyā bravīti kṛṣṇasya mama gītir niśamyatām //
                   <span class="ref">ViP_5,13.25</span></p>
               
               <span class="note">Ds ins.:</span>
               
               
               <p id="ViP_5,13.25*19:1">
                  nihatā pūtanā tadvac śakaṭaṃ parivartitam //
                   <span class="ref">ViP_5,13.25*19:1</span></p>
               
               
               <p id="ViP_5,13.25*19:2">
                  sakhyaḥ paśyata kṛṣṇasya mama vikramam adbhutam //
                   <span class="ref">ViP_5,13.25*19:2</span></p>
               
               
               <p id="ViP_5,13.26">
                  duṣṭa kāliya tiṣṭhātra kṛṣṇo 'ham iti cāparā <br />
                  bāhum āsphoṭya kṛṣṇasya līlāsarvasvam ādade //
                   <span class="ref">ViP_5,13.26</span></p>
               
               
               <p id="ViP_5,13.27">
                  anyā bravīti bho gopā niḥśaṅkaiḥ sthīyatām iha <br />
                  alaṃ vṛṣṭibhayenātra dhṛto govardhano mayā //
                   <span class="ref">ViP_5,13.27</span></p>
               
               <span class="note">D3,T1.3,G2,M1 ins., while G1 ins. after 28:</span>
               
               
               <p id="ViP_5,13.27*20:1">
                  anyā bravīti ca sakhī paśya tvaṃ mām akalmaṣam //
                   <span class="ref">ViP_5,13.27*20:1</span></p>
               
               
               <p id="ViP_5,13.27*20:2">
                  nānāprakārayā kṛṣṇaṃ śobhitaṃ vanamālayā //
                   <span class="ref">ViP_5,13.27*20:2</span></p>
               
               
               <p id="ViP_5,13.28">
                  dhenuko 'yaṃ mayā kṣipto vicarantu yathecchayā <br />
                  gopī bravīti caivānyā kṛṣṇalīlānukāriṇī //
                   <span class="ref">ViP_5,13.28</span></p>
               
               
               <p id="ViP_5,13.29">
                  evaṃ nānāprakārāsu kṛṣṇaceṣṭāsu tās tadā <br />
                  gopyo vyagrāḥ samaṃ cerū ramyaṃ vṛndāvanaṃ vanam //
                   <span class="ref">ViP_5,13.29</span></p>
               
               <span class="note">D5 ins.:</span>
               
               
               <p id="ViP_5,13.29*21:1">
                  prapannānāṃ tatas tāsāṃ kṛṣṇamārgānusārataḥ //
                   <span class="ref">ViP_5,13.29*21:1</span></p>
               
               
               <p id="ViP_5,13.29*21:2">
                  prāvartata samullāpaḥ kṛṣṇasyānveṣaṇaṃ prati //
                   <span class="ref">ViP_5,13.29*21:2</span></p>
               
               
               <p id="ViP_5,13.30">
                  vilokyaikā bhuvaṃ prāha gopī gopavarāṅganā <br />
                  pulakāñcitasarvāṅgī vikāsinayanotpalā //
                   <span class="ref">ViP_5,13.30</span></p>
               
               
               <p id="ViP_5,13.31">
                  dhvajavajrāṅkuśābjāṅkarekhāvanty āli paśyata <br />
                  padāny etāni kṛṣṇasya līlālaṃkṛtagāminaḥ //
                   <span class="ref">ViP_5,13.31</span></p>
               
               
               <p id="ViP_5,13.32">
                  kāpi tena samaṃ yātā kṛtapuṇyā madālasā <br />
                  padāni tasyāś caitāni ghanāny alpatanūni ca //
                   <span class="ref">ViP_5,13.32</span></p>
               
               
               <p id="ViP_5,13.33">
                  puṣpāvacayam atroccaiś cakre dāmodaro dhruvam <br />
                  yenāgrākrāntimātrāṇi padāny atra mahātmanaḥ //
                   <span class="ref">ViP_5,13.33</span></p>
               
               
               <p id="ViP_5,13.34">
                  atropaviśya sā tena kāpi puṣpair alaṃkṛtā <br />
                  anyajanmani sarvātmā viṣṇur abhyarcito yayā //
                   <span class="ref">ViP_5,13.34</span></p>
               
               
               <p id="ViP_5,13.35">
                  puṣpabandhanasaṃmānakṛtamānām apāsya tām <br />
                  nandagopasuto yāto mārgeṇānena paśyata //
                   <span class="ref">ViP_5,13.35</span></p>
               
               
               <p id="ViP_5,13.36">
                  anuyāne 'samarthānyā nitambabharamantharā <br />
                  yā gantavye drutaṃ yāti nimnapādāgrasaṃsthitiḥ //
                   <span class="ref">ViP_5,13.36</span></p>
               
               
               <p id="ViP_5,13.37">
                  hastanyastāgrahasteyaṃ tena yāti tathā sakhī <br />
                  anāyattapadanyāsā lakṣyate padapaddhatiḥ //
                   <span class="ref">ViP_5,13.37</span></p>
               
               
               <p id="ViP_5,13.38">
                  hastasaṃsparśamātreṇa dhūrtenaiṣā vimānitā <br />
                  nairāśyān mandagāminyā nivṛttaṃ lakṣyate padam //
                   <span class="ref">ViP_5,13.38</span></p>
               
               
               <p id="ViP_5,13.39">
                  nūnam uktā tvarāmīti punar eṣyāmi te 'ntikam <br />
                  tena kṛṣṇena yenaiṣā tvaritā padapaddhatiḥ //
                   <span class="ref">ViP_5,13.39</span></p>
               
               
               <p id="ViP_5,13.40">
                  praviṣṭo gahanaṃ kṛṣṇaḥ padam atra na lakṣyate <br />
                  nivartadhvaṃ śaśāṅkasya naitad dīdhitigocare //
                   <span class="ref">ViP_5,13.40</span></p>
               
               
               <p id="ViP_5,13.41">
                  nivṛttās tās tato gopyo nirāśāḥ kṛṣṇadarśane <br />
                  yamunātīram āgamya jagus taccaritaṃ tadā //
                   <span class="ref">ViP_5,13.41</span></p>
               
               
               <p id="ViP_5,13.42">
                  tato dadṛśur āyāntaṃ vikāsimukhapaṅkajam <br />
                  gopyas trailokyagoptāraṃ kṛṣṇam akliṣṭaceṣṭitam //
                   <span class="ref">ViP_5,13.42</span></p>
               
               
               <p id="ViP_5,13.43">
                  kācid ālokya govindam āyāntam atiharṣitā <br />
                  kṛṣṇa kṛṣṇeti kṛṣṇeti prāha nānyad udīrayat //
                   <span class="ref">ViP_5,13.43</span></p>
               
               <span class="note">D5 ins.:</span>
               
               
               <p id="ViP_5,13.43*22:1">
                  kācin mīlitalolākṣī tadbhāgavatamānasā //
                   <span class="ref">ViP_5,13.43*22:1</span></p>
               
               
               <p id="ViP_5,13.43*22:2">
                  sarvātmānaṃ tam abhajad govindaṃ viṣṇum avyayam //
                   <span class="ref">ViP_5,13.43*22:2</span></p>
               
               
               <p id="ViP_5,13.44">
                  kācid bhrūbhaṅguraṃ kṛtvā lalāṭaphalakaṃ harim <br />
                  vilokya netrabhṛṅgābhyāṃ papau tanmukhapaṅkajam //
                   <span class="ref">ViP_5,13.44</span></p>
               
               
               <p id="ViP_5,13.45">
                  kācid ālokya govindaṃ nimīlitavilocanā <br />
                  tasyaiva rūpaṃ dhyāyantī yogārūḍheva cābabhau //
                   <span class="ref">ViP_5,13.45</span></p>
               
               
               <p id="ViP_5,13.46">
                  tataḥ kāścitpriyālāpaiḥ kāścid bhrūbhaṅgavīkṣitaiḥ <br />
                  ninye 'nunayam anyāś ca karasparśena mādhavaḥ //
                   <span class="ref">ViP_5,13.46</span></p>
               
               
               <p id="ViP_5,13.47">
                  tābhiḥ prasannacittābhir gopībhiḥ saha sādaram <br />
                  rarāma rāsagoṣṭhībhir udāracarito hariḥ //
                   <span class="ref">ViP_5,13.47</span></p>
               
               
               <p id="ViP_5,13.48">
                  rāsamaṇḍalabandho 'pi kṛṣṇapārśvam anujjhatā <br />
                  gopījanena naivābhūd ekasthānasthirātmanā //
                   <span class="ref">ViP_5,13.48</span></p>
               
               
               <p id="ViP_5,13.49">
                  haste pragṛhya caikaikāṃ gopikāṃ rāsamaṇḍale <br />
                  cakāra tatkarasparśanimīlitadṛśaṃ hariḥ //
                   <span class="ref">ViP_5,13.49</span></p>
               
               
               <p id="ViP_5,13.50">
                  tataḥ pravavṛte rāsaś caladvalayanisvanaiḥ <br />
                  anuyātaśaratkāvyageyagītir anukramāt //
                   <span class="ref">ViP_5,13.50</span></p>
               
               
               <p id="ViP_5,13.51">
                  kṛṣṇaḥ śaraccandramasaṃ kaumudīṃ kumudākaram <br />
                  jagau gopījanas tv ekaṃ kṛṣṇanāma punaḥ punaḥ //
                   <span class="ref">ViP_5,13.51</span></p>
               
               
               <p id="ViP_5,13.52">
                  parivartaśrameṇaikā caladvalayalāpinī <br />
                  dadau bāhulatāṃ skandhe gopī madhunighātinaḥ //
                   <span class="ref">ViP_5,13.52</span></p>
               
               
               <p id="ViP_5,13.53">
                  kācit pravilasadbāhuṃ parirabhya cucumba tam <br />
                  gopī gītastutivyājanipuṇā madhusūdanam //
                   <span class="ref">ViP_5,13.53</span></p>
               
               
               <p id="ViP_5,13.54">
                  gopīkapolasaṃśleṣam abhipadya harer bhujau <br />
                  pulakodgamasasyāya svedāmbughanatāṃ gatau //
                   <span class="ref">ViP_5,13.54</span></p>
               
               
               <p id="ViP_5,13.55">
                  rāsageyaṃ jagau kṛṣṇo yāvattārataradhvaniḥ <br />
                  sādhu kṛṣṇeti kṛṣṇeti tāvat tā dviguṇaṃ jaguḥ //
                   <span class="ref">ViP_5,13.55</span></p>
               
               
               <p id="ViP_5,13.56">
                  gate 'nugamanaṃ cakrur valane saṃmukhaṃ yayuḥ <br />
                  pratilomānulomena bhejur gopāṅganā harim //
                   <span class="ref">ViP_5,13.56</span></p>
               
               
               <p id="ViP_5,13.57">
                  sa tathā saha gopībhī rarāma madhusūdanaḥ <br />
                  yathābdakoṭipratimaḥ kṣaṇas tena vinābhavat //
                   <span class="ref">ViP_5,13.57</span></p>
               
               
               <p id="ViP_5,13.58">
                  tā vāryamāṇāḥ patibhiḥ pitṛbhir bhrātṛbhis tathā <br />
                  kṛṣṇaṃ gopāṅganā rātrau ramayanti ratipriyāḥ //
                   <span class="ref">ViP_5,13.58</span></p>
               
               
               <p id="ViP_5,13.59">
                  so 'pi kaiśorakavayo mānayan madhusūdanaḥ <br />
                  reme tābhir ameyātmā kṣapāsu kṣapitāhitaḥ //
                   <span class="ref">ViP_5,13.59</span></p>
               
               
               <p id="ViP_5,13.60">
                  tadbhartṛṣu tathā tāsu sarvabhūteṣu ceśvaraḥ <br />
                  ātmasvarūparūpo 'sau vyāpya vāyur iva sthitaḥ //
                   <span class="ref">ViP_5,13.60</span></p>
               
               
               <p id="ViP_5,13.61">
                  yathā samastabhūteṣu nabho 'gniḥ pṛthivī jalam <br />
                  vāyuś cātmā tathaivāsau vyāpya sarvam avasthitaḥ //
                   <span class="ref">ViP_5,13.61</span></p>
               
               
               <p>[[iti śrīviṣṇupurāṇe pañcame 'ṃśe trayodaśo 'dhyāyaḥ ]]</p>
               
               </div>
            
            <div id="d1e77326">
               parāśara uvāca:
               
               <p id="ViP_5,14.1">
                  pradoṣārdhe kadācit tu rāsāsakte janārdane <br />
                  trāsayan samado goṣṭham ariṣṭaḥ samupāgataḥ //
                   <span class="ref">ViP_5,14.1</span></p>
               
               
               <p id="ViP_5,14.2">
                  satoyatoyadacchāyas tīkṣṇaśṛṅgo 'rkalocanaḥ <br />
                  khurāgrapātair atyarthaṃ dārayan vasudhātalam //
                   <span class="ref">ViP_5,14.2</span></p>
               
               
               <p id="ViP_5,14.3">
                  lelihānaḥ saniṣpeṣaṃ jihvayauṣṭhau punaḥ punaḥ <br />
                  saṃrambhāviddhalāṅgūlaḥ kaṭhinaskandhabandhanaḥ //
                   <span class="ref">ViP_5,14.3</span></p>
               
               
               <p id="ViP_5,14.4">
                  udagrakakudābhogaḥ pramāṇād duratikramaḥ <br />
                  viṇmūtraliptapṛṣṭhāṅgo gavām udvegakārakaḥ //
                   <span class="ref">ViP_5,14.4</span></p>
               
               
               <p id="ViP_5,14.5">
                  pralambakaṇṭho 'timukhas tarughātāṅkitānanaḥ <br />
                  pātayan sa gavāṃ garbhān daityo vṛṣabharūpadhṛk //
                   <span class="ref">ViP_5,14.5</span></p>
               
               
               <p id="ViP_5,14.6">
                  sūdayaṃs tāpasān ugro vanāny aṭati yaḥ sadā //
                   <span class="ref">ViP_5,14.6</span></p>
               
               
               <p id="ViP_5,14.7">
                  tatas tam atighorākṣam avekṣyātibhayāturāḥ <br />
                  gopā gopastriyaś caiva kṛṣṇa kṛṣṇeti cukruśuḥ //
                   <span class="ref">ViP_5,14.7</span></p>
               
               
               <p id="ViP_5,14.8">
                  siṃhanādaṃ tataś cakre talaśabdaṃ ca keśavaḥ <br />
                  tacchabdaśravaṇāc cāsau dāmodaramukhaṃ yayau //
                   <span class="ref">ViP_5,14.8</span></p>
               
               
               <p id="ViP_5,14.9">
                  agranyastaviṣāṇāgraḥ kṛṣṇakukṣikṛtekṣaṇaḥ <br />
                  abhyadhāvata duṣṭātmā kṛṣṇaṃ vṛṣabhadānavaḥ //
                   <span class="ref">ViP_5,14.9</span></p>
               
               
               <p id="ViP_5,14.10">
                  āyāntaṃ daityavṛṣabhaṃ dṛṣṭvā kṛṣṇo mahābalaḥ <br />
                  na cacāla tataḥ sthānād avajñāsmitalīlayā //
                   <span class="ref">ViP_5,14.10</span></p>
               
               
               <p id="ViP_5,14.11">
                  āsannaṃ caiva jagrāha grāhavan madhusūdanaḥ <br />
                  jaghāna jānunā kukṣau viṣāṇagrahaṇācalam //
                   <span class="ref">ViP_5,14.11</span></p>
               
               
               <p id="ViP_5,14.12">
                  tasya darpabalaṃ bhaṅktvā gṛhītasya viṣāṇayoḥ <br />
                  apīḍayad ariṣṭasya kaṇṭhaṃ klinnam ivāmbaram //
                   <span class="ref">ViP_5,14.12</span></p>
               
               
               <p id="ViP_5,14.13">
                  utpāṭya śṛṅgam ekaṃ tu tenaivātāḍayat tataḥ <br />
                  mamāra sahasā daityo mukhāc choṇitam udvaman //
                   <span class="ref">ViP_5,14.13</span></p>
               
               
               <p id="ViP_5,14.14">
                  tuṣṭuvur nihate tasmin daitye gopā janārdanam <br />
                  jambhe hate sahasrākṣaṃ purā devagaṇā yathā //
                   <span class="ref">ViP_5,14.14</span></p>
               
               
               <p>[[iti śrīviṣṇupurāṇe pañcame 'ṃśe caturdaśo 'dhyāyaḥ ]]</p>
               
               </div>
            
            <div id="d1e77593">
               parāśara uvāca:
               
               <p id="ViP_5,15.1">
                  kakudmini hate 'riṣṭe dhenuke vinipātite <br />
                  pralambe nidhanaṃ nīte dhṛte govardhanācale //
                   <span class="ref">ViP_5,15.1</span></p>
               
               
               <p id="ViP_5,15.2">
                  damite kāliye nāge bhagne tuṅgadrumadvaye <br />
                  hatāyāṃ pūtanāyāṃ ca śakaṭe parivartite //
                   <span class="ref">ViP_5,15.2</span></p>
               
               
               <p id="ViP_5,15.3">
                  kaṃsāya nāradaḥ prāha yathāvṛttam anukramāt <br />
                  yaśodādevakīgarbhaparivartādy aśeṣataḥ //
                   <span class="ref">ViP_5,15.3</span></p>
               
               
               <p id="ViP_5,15.4">
                  śrutvā tat sakalaṃ kaṃso nāradād devadarśanāt <br />
                  vasudevaṃ prati tadā kopaṃ cakre sudurmatiḥ //
                   <span class="ref">ViP_5,15.4</span></p>
               
               
               <p id="ViP_5,15.5">
                  so 'tikopād upālabhya sarvayādavasaṃsadi <br />
                  jagarha yādavāṃś caiva kāryaṃ caitad acintayat //
                   <span class="ref">ViP_5,15.5</span></p>
               
               
               <p id="ViP_5,15.6">
                  yāvan na balam ārūḍhau rāmakṛṣṇau subālakau <br />
                  tāvad eva mayā vadhyāv asādhyau rūḍhayauvanau //
                   <span class="ref">ViP_5,15.6</span></p>
               
               
               <p id="ViP_5,15.7">
                  cāṇūro 'tra mahāvīryo muṣṭikaś ca mahābalaḥ <br />
                  etābhyāṃ mallayuddhena ghātayiṣyāmi durmadau //
                   <span class="ref">ViP_5,15.7</span></p>
               
               
               <p id="ViP_5,15.8">
                  dhanurmahamahāyāgavyājenānīya tau vrajāt <br />
                  tathā tathā yatiṣyāmi yāsyete saṃkṣayaṃ yathā //
                   <span class="ref">ViP_5,15.8</span></p>
               
               
               <p id="ViP_5,15.9">
                  śvaphalkatanayaṃ so 'ham akrūraṃ yadupuṃgavam <br />
                  tayor ānayanārthāya preṣayiṣyāmi gokulam //
                   <span class="ref">ViP_5,15.9</span></p>
               
               
               <p id="ViP_5,15.10">
                  vṛndāvanacaraṃ ghoram ādekṣyāmi ca keśinam <br />
                  tatraivāsāv atibalas tāv ubhau ghātayiṣyati //
                   <span class="ref">ViP_5,15.10</span></p>
               
               
               <p id="ViP_5,15.11">
                  gajaḥ kuvalāyāpīḍo matsamīpam upāgatau <br />
                  ghātayiṣyati vā gopau vasudevasutāv ubhau //
                   <span class="ref">ViP_5,15.11</span></p>
               
               parāśara uvāca:
               
               <p id="ViP_5,15.12">
                  ity ālocya sa duṣṭātmā kaṃso rāmajanārdanau <br />
                  hantuṃ kṛtamatir vīram akrūraṃ vākyam abravīt //
                   <span class="ref">ViP_5,15.12</span></p>
               
               kaṃsa uvāca:
               
               <p id="ViP_5,15.13">
                  bho bho dānapate vākyaṃ kriyatāṃ prītaye mama <br />
                  itaḥ syandanam āruhya gamyatāṃ nandagokulam //
                   <span class="ref">ViP_5,15.13</span></p>
               
               
               <p id="ViP_5,15.14">
                  vasudevasutau tatra viṣṇor aṃśasamudbhavau <br />
                  nāśāya kila saṃbhūtau mama duṣṭau pravardhataḥ //
                   <span class="ref">ViP_5,15.14</span></p>
               
               
               <p id="ViP_5,15.15">
                  dhanurmaho mamāpy atra caturdaśyāṃ bhaviṣyati <br />
                  āneyau bhavatā gatvā mallayuddhāya tāv ubhau //
                   <span class="ref">ViP_5,15.15</span></p>
               
               
               <p id="ViP_5,15.16">
                  cāṇūramuṣṭikau mallau niyuddhakuśalau mama <br />
                  tābhyāṃ sahānayor yuddhaṃ sarvaloko 'tra paśyatu //
                   <span class="ref">ViP_5,15.16</span></p>
               
               
               <p id="ViP_5,15.17">
                  nāgaḥ kuvalayāpīḍo mahāmātrapracoditaḥ <br />
                  sa vā haniṣyate pāpau vasudevātmajau śiśū //
                   <span class="ref">ViP_5,15.17</span></p>
               
               
               <p id="ViP_5,15.18">
                  tau hatvā vasudevaṃ ca nandagopaṃ ca durmatim <br />
                  haniṣye pitaraṃ cemam ugrasenaṃ ca durmatim //
                   <span class="ref">ViP_5,15.18</span></p>
               
               
               <p id="ViP_5,15.19">
                  tataḥ samastagopānāṃ godhanāny akhilāny aham <br />
                  vittaṃ cāpahariṣyāmi duṣṭānāṃ madvadhaiṣiṇām //
                   <span class="ref">ViP_5,15.19</span></p>
               
               
               <p id="ViP_5,15.20">
                  tvām ṛte yādavāś caite duṣṭā dānapate mayi <br />
                  eteṣāṃ ca vadhāyāhaṃ yatiṣye 'nukramāt tataḥ //
                   <span class="ref">ViP_5,15.20</span></p>
               
               
               <p id="ViP_5,15.21">
                  tato niṣkaṇṭakaṃ sarvaṃ rājyam etad ayādavam <br />
                  praśāsiṣye tvayā tasmān matprītyā vīra gamyatām //
                   <span class="ref">ViP_5,15.21</span></p>
               
               
               <p id="ViP_5,15.22">
                  yathā ca māhiṣaṃ sarpir dadhi cāpy upahārya vai <br />
                  gopāḥ samānayanty āśu tvayā vācyās tathā tathā //
                   <span class="ref">ViP_5,15.22</span></p>
               
               parāśara uvāca:
               
               <p id="ViP_5,15.23">
                  ity ājñaptas tadākrūro mahābhāgavato dvija <br />
                  prītimān abhavat kṛṣṇaṃ śvo drakṣyāmīti satvaraḥ //
                   <span class="ref">ViP_5,15.23</span></p>
               
               
               <p id="ViP_5,15.24">
                  tathety uktvā ca rājānaṃ ratham āruhya śobhanam <br />
                  niścakrāma tadā puryā mathurāyā madhupriyaḥ //
                   <span class="ref">ViP_5,15.24</span></p>
               
               
               <p>[[iti śrīviṣṇupurāṇe pañcame 'ṃśe pañcadaśo 'dhyāyaḥ ]]</p>
               
               </div>
            
            <div id="d1e78064">
               parāśara uvāca:
               
               <p id="ViP_5,16.1">
                  keśī cāpi balodagraḥ kaṃsadūtapracoditaḥ <br />
                  kṛṣṇasya nidhanākāṅkṣī vṛndāvanam upāgamat //
                   <span class="ref">ViP_5,16.1</span></p>
               
               
               <p id="ViP_5,16.2">
                  sa khurakṣatabhūpṛṣṭhaḥ saṭākṣepadhutāmbudaḥ <br />
                  plutavikrāntacandrārkamārgo gopān upādravat //
                   <span class="ref">ViP_5,16.2</span></p>
               
               
               <p id="ViP_5,16.3">
                  tasya heṣitaśabdena gopālā daityavājinaḥ <br />
                  gopyaś ca bhayasaṃvignā govindaṃ śaraṇaṃ yayuḥ //
                   <span class="ref">ViP_5,16.3</span></p>
               
               
               <p id="ViP_5,16.4">
                  trāhi trāhīti govindaḥ śrutvā teṣāṃ tadā vacaḥ <br />
                  satoyajaladadhvānagambhīram idam uktavān //
                   <span class="ref">ViP_5,16.4</span></p>
               
               bhagavān uvāca:
               
               <p id="ViP_5,16.5">
                  alaṃ trāsena gopālāḥ keśinaḥ kiṃ bhayāturaiḥ <br />
                  bhavadbhir gopajātīyair vīravīryaṃ vilopyate //
                   <span class="ref">ViP_5,16.5</span></p>
               
               
               <p id="ViP_5,16.6">
                  kim anenālpasāreṇa heṣitāṭopakāriṇā <br />
                  daiteyabalavāhyena valgatā duṣṭavājinā //
                   <span class="ref">ViP_5,16.6</span></p>
               
               
               <p id="ViP_5,16.7">
                  ehy ehi duṣṭa kṛṣṇo 'haṃ pūṣṇor iva pinākadhṛt <br />
                  pātayiṣyāmi daśanān vadanād akhilāṃs tava //
                   <span class="ref">ViP_5,16.7</span></p>
               
               
               <p id="ViP_5,16.8">
                  ity uktvāsphoṭya govindaḥ keśinaḥ saṃmukhaṃ yayau <br />
                  vivṛtāsyas tu so 'py enaṃ daiteyāśva upādravat //
                   <span class="ref">ViP_5,16.8</span></p>
               
               
               <p id="ViP_5,16.9">
                  bāhum ābhoginaṃ kṛtvā mukhe tasya janārdanaḥ <br />
                  praveśayām āsa tadā keśino duṣṭavājinaḥ //
                   <span class="ref">ViP_5,16.9</span></p>
               
               
               <p id="ViP_5,16.10">
                  keśino vadanaṃ tena viśatā kṛṣṇabāhunā <br />
                  śātitā daśanāḥ petuḥ sitābhrāvayavā iva //
                   <span class="ref">ViP_5,16.10</span></p>
               
               
               <p id="ViP_5,16.11">
                  kṛṣṇasya vavṛdhe bāhuḥ keśidehagato dvija <br />
                  vināśāya yathā vyādhir āsaṃbhūter upekṣitaḥ //
                   <span class="ref">ViP_5,16.11</span></p>
               
               
               <p id="ViP_5,16.12ab">
                  vipāṭitauṣṭho bahulaṃ saphenaṃ rudhiraṃ vaman //
                   <span class="ref">ViP_5,16.12ab</span></p>
               
               <span class="note">D3.4,G3 ins.:</span>
               
               
               <p id="ViP_5,16ab.12*23">
                  cukrośa balavān daityaḥ sāsradeho vicetanaḥ //
                   <span class="ref">ViP_5,16ab.12*23</span></p>
               
               
               <p id="ViP_5,16.12cd">
                  so 'kṣiṇī vivṛte cakre niḥsṛte muktabandhane //
                   <span class="ref">ViP_5,16.12cd</span></p>
               
               
               <p id="ViP_5,16.13">
                  jaghāna dharaṇīṃ pādaiḥ śakṛnmūtraṃ samutsṛjan <br />
                  svedārdragātraḥ śrāntaś ca niryatnaḥ so 'bhavat tataḥ //
                   <span class="ref">ViP_5,16.13</span></p>
               
               
               <p id="ViP_5,16.14">
                  vyāditāsyo mahāraudraḥ so 'suraḥ kṛṣṇabāhunā <br />
                  nipapāta dvidhābhūto vaidyutena yathā drumaḥ //
                   <span class="ref">ViP_5,16.14</span></p>
               
               
               <p id="ViP_5,16.15">
                  dvipādapṛṣṭhapucchārdhaśravaṇaikākṣināsike <br />
                  keśinas te dvidhābhūte śakale dve virejatuḥ //
                   <span class="ref">ViP_5,16.15</span></p>
               
               
               <p id="ViP_5,16.16">
                  hatvā tu keśinaṃ kṛṣṇo gopālair muditair vṛtaḥ <br />
                  anāyastatanuḥ svastho hasaṃs tatraiva tasthivān //
                   <span class="ref">ViP_5,16.16</span></p>
               
               
               <p id="ViP_5,16.17">
                  tato gopyaś ca gopāś ca hate keśini vismitāḥ <br />
                  tuṣṭuvuḥ puṇḍarīkākṣam anurāgamanoramam //
                   <span class="ref">ViP_5,16.17</span></p>
               
               
               <p id="ViP_5,16.18">
                  athāhāntarito vipro nārado jalade sthitaḥ <br />
                  keśinaṃ nihataṃ dṛṣṭvā harṣanirbharamānasaḥ //
                   <span class="ref">ViP_5,16.18</span></p>
               
               
               <p id="ViP_5,16.19">
                  sādhu sādhu jagannātha līlayaiva yad acyuta <br />
                  nihato 'yaṃ tvayā keśī kleśadas tridivaukasām //
                   <span class="ref">ViP_5,16.19</span></p>
               
               
               <p id="ViP_5,16.20">
                  yuddhotsuko 'ham atyarthaṃ naravājimahāhavam <br />
                  avṛttapūrvam anyatra draṣṭuṃ svargād upāgataḥ //
                   <span class="ref">ViP_5,16.20</span></p>
               
               
               <p id="ViP_5,16.21">
                  svakarmāṇy avatāre te kṛtāni madhusūdana <br />
                  yāni tair vismitaṃ cetas toṣam etena me gatam //
                   <span class="ref">ViP_5,16.21</span></p>
               
               
               <p id="ViP_5,16.22">
                  turagasyāsya śakro 'pi kṛṣṇa devāś ca bibhyati <br />
                  dhūtakesarajālasya hreṣato 'bhrāvalokinaḥ //
                   <span class="ref">ViP_5,16.22</span></p>
               
               
               <p id="ViP_5,16.23">
                  yasmāt tvayaiṣa duṣṭātmā hataḥ keśī janārdana <br />
                  tasmāt keśavanāmnā tvaṃ loke khyāto bhaviṣyasi //
                   <span class="ref">ViP_5,16.23</span></p>
               
               
               <p id="ViP_5,16.24">
                  svasty astu te gamiṣyāmi kaṃsayuddhe 'dhunā punaḥ <br />
                  paraśvo 'haṃ sameṣyāmi tvayā keśiniṣūdana //
                   <span class="ref">ViP_5,16.24</span></p>
               
               
               <p id="ViP_5,16.25">
                  ugrasenasute kaṃse sānuge vinipātite <br />
                  bhārāvatārakartā tvaṃ pṛthivyāḥ pṛthivīdhara //
                   <span class="ref">ViP_5,16.25</span></p>
               
               
               <p id="ViP_5,16.26">
                  tatrānekaprakārāṇi yuddhāni pṛthivīkṣitām <br />
                  draṣṭavyāni mayā yuṣmatpraṇītāni janārdana //
                   <span class="ref">ViP_5,16.26</span></p>
               
               
               <p id="ViP_5,16.27">
                  so 'haṃ yāsyāmi govinda devakāryaṃ mahat kṛtam <br />
                  tvayā sabhājitaś cāhaṃ svasti te 'stu vrajāmy aham //
                   <span class="ref">ViP_5,16.27</span></p>
               
               
               <p id="ViP_5,16.28">
                  nārade tu gate kṛṣṇaḥ saha gopair avismitaḥ <br />
                  viveśa gokulaṃ gopīnetrapānaikabhājanam //
                   <span class="ref">ViP_5,16.28</span></p>
               
               
               <p>[[iti śrīviṣṇupurāṇe pañcame 'ṃśe ṣoḍaśo 'dhyāyaḥ ]]</p>
               
               </div>
            
            <div id="d1e78621">
               parāśara uvāca:
               
               <p id="ViP_5,17.1">
                  akrūro 'pi viniṣkramya syandanenāśugāminā <br />
                  kṛṣṇasaṃdarśanākāṅkṣī prayayau nandagokulam //
                   <span class="ref">ViP_5,17.1</span></p>
               
               
               <p id="ViP_5,17.2">
                  cintayām āsa cākrūro nāsti dhanyataro mayā <br />
                  yo 'ham aṃśāvatīrṇasya mukhaṃ drakṣyāmi cakriṇaḥ //
                   <span class="ref">ViP_5,17.2</span></p>
               
               
               <p id="ViP_5,17.3">
                  adya me saphalaṃ janma suprabhātā ca me niśā <br />
                  yad unnidrābjapatrākṣaṃ viṣṇor drakṣyāmy ahaṃ mukham //
                   <span class="ref">ViP_5,17.3</span></p>
               
               <span class="note">Ś1 ins.:</span>
               
               
               <p id="ViP_5,17.3*24:1">
                  adya me saphale netre adya me saphalā giraḥ //
                   <span class="ref">ViP_5,17.3*24:1</span></p>
               
               
               <p id="ViP_5,17.3*24:2">
                  yan me parasparālāpo dṛṣṭvā viṣṇuṃ bhaviṣyati //
                   <span class="ref">ViP_5,17.3*24:2</span></p>
               
               
               <p id="ViP_5,17.4">
                  pāpaṃ harati yat puṃsāṃ smṛtaṃ saṃkalpanāmayam <br />
                  tat puṇḍarīkanayanaṃ viṣṇor drakṣyāmy ahaṃ mukham //
                   <span class="ref">ViP_5,17.4</span></p>
               
               
               <p id="ViP_5,17.5">
                  nirjagmuś ca yato vedā vedāṅgāny akhilāni ca <br />
                  drakṣyāmi tat paraṃ dhāma devānāṃ bhagavanmukham //
                   <span class="ref">ViP_5,17.5</span></p>
               
               
               <p id="ViP_5,17.6">
                  yajñeṣu yajñapuruṣaḥ puruṣaiḥ puruṣottamaḥ <br />
                  ijyate yo 'khilādhāras taṃ drakṣyāmi jagatpatim //
                   <span class="ref">ViP_5,17.6</span></p>
               
               
               <p id="ViP_5,17.7">
                  iṣṭvā yam indro yajñānāṃ śatenāmararājatām <br />
                  avāpa tam anantādim ahaṃ drakṣyāmi keśavam //
                   <span class="ref">ViP_5,17.7</span></p>
               
               
               <p id="ViP_5,17.8">
                  na brahmā nendrarudrāśvivasvādityamarudgaṇāḥ <br />
                  yasya svarūpaṃ jānanti sprakṣyaty aṅgaṃ sa me hariḥ //
                   <span class="ref">ViP_5,17.8</span></p>
               
               
               <p id="ViP_5,17.9">
                  sarvātmā sarvavit sarvaḥ sarvabhūteṣv avasthitaḥ <br />
                  yo vitatyāvyayo vyāpī sa vakṣyati mayā saha //
                   <span class="ref">ViP_5,17.9</span></p>
               
               
               <p id="ViP_5,17.10">
                  matsyakūrmavarāhāśvasiṃharūpādibhiḥ sthitim <br />
                  cakāra jagato yo 'jaḥ so 'dya mām ālapiṣyati //
                   <span class="ref">ViP_5,17.10</span></p>
               
               
               <p id="ViP_5,17.11">
                  sāmprataṃ ca jagatsvāmī kāryam ātmahṛdi sthitam <br />
                  kartuṃ manuṣyatāṃ prāptaḥ svecchādehadhṛg avyayaḥ //
                   <span class="ref">ViP_5,17.11</span></p>
               
               
               <p id="ViP_5,17.12">
                  yo 'nantaḥ pṛthivīṃ dhatte śekharasthitisaṃsthitām <br />
                  so 'vatīrṇo jagatyarthe mām akrūreti vakṣyati //
                   <span class="ref">ViP_5,17.12</span></p>
               
               
               <p id="ViP_5,17.13">
                  pitṛputrasuhṛdbhrātṛmātṛbandhumayīm imām <br />
                  yanmāyāṃ nālam uttartuṃ jagat tasmai namo namaḥ //
                   <span class="ref">ViP_5,17.13</span></p>
               
               
               <p id="ViP_5,17.14">
                  taraty avidyāṃ vitatāṃ hṛdi yasmin niveśite <br />
                  yogī māyām ameyāya tasmai vidyātmane namaḥ //
                   <span class="ref">ViP_5,17.14</span></p>
               
               
               <p id="ViP_5,17.15">
                  yajvibhir yajñapuruṣo vāsudevaś ca sātvataiḥ <br />
                  vedāntavedibhir viṣṇuḥ procyate yo nato 'smi tam //
                   <span class="ref">ViP_5,17.15</span></p>
               
               
               <p id="ViP_5,17.16">
                  yathā tatra jagad dhāmni dhātary etat pratiṣṭhitam <br />
                  sadasat tena satyena mayy asau yātu saumyatām //
                   <span class="ref">ViP_5,17.16</span></p>
               
               
               <p id="ViP_5,17.17">
                  smṛte sakalakalyāṇabhājanaṃ yatra jāyate <br />
                  puruṣas tam ajaṃ nityaṃ vrajāmi śaraṇaṃ harim //
                   <span class="ref">ViP_5,17.17</span></p>
               
               parāśara uvāca:
               
               <p id="ViP_5,17.18">
                  itthaṃ saṃcintayan viṣṇuṃ bhaktinamrātmamānasaḥ <br />
                  akrūro gokulaṃ prāptaḥ kiṃcit sūrye virājati //
                   <span class="ref">ViP_5,17.18</span></p>
               
               
               <p id="ViP_5,17.19">
                  sa dadarśa tadā tatra kṛṣṇam ādohane gavām <br />
                  vatsamadhyagataṃ phullanīlotpaladalacchavim //
                   <span class="ref">ViP_5,17.19</span></p>
               
               
               <p id="ViP_5,17.20">
                  praspaṣṭapadmapatrākṣaṃ śrīvatsāṅkitavakṣasam <br />
                  pralambabāhum āyāmituṅgoraḥsthalam unnasam //
                   <span class="ref">ViP_5,17.20</span></p>
               
               
               <p id="ViP_5,17.21">
                  savilāsasmitādhāraṃ bibhrāṇaṃ mukhapaṅkajam <br />
                  tuṅgaraktanakhaṃ padbhyāṃ dharaṇyāṃ supratiṣṭhitam //
                   <span class="ref">ViP_5,17.21</span></p>
               
               
               <p id="ViP_5,17.22">
                  bibhrāṇaṃ vāsasī pīte vanyapuṣpavibhūṣitam <br />
                  sāndranīlalatāhastam sitāmbhojāvataṃsakam //
                   <span class="ref">ViP_5,17.22</span></p>
               
               
               <p id="ViP_5,17.23">
                  haṃsakundendudhavalaṃ nīlāmbaradharaṃ dvija <br />
                  tasyānu balabhadraṃ ca dadarśa yadunandanaḥ //
                   <span class="ref">ViP_5,17.23</span></p>
               
               
               <p id="ViP_5,17.24">
                  prāṃśum uttuṅgabāhvaṃsaṃ vikāsimukhapaṅkajam <br />
                  meghamālāparivṛtaṃ kailāsādrim ivāparam //
                   <span class="ref">ViP_5,17.24</span></p>
               
               
               <p id="ViP_5,17.25">
                  tau dṛṣṭvā vikasadvaktrasarojaḥ sa mahāmatiḥ <br />
                  pulakāñcitasarvāṅgas tadākrūro 'bhavan mune //
                   <span class="ref">ViP_5,17.25</span></p>
               
               
               <p id="ViP_5,17.26">
                  etat tat paramaṃ dhāma tad etat paramaṃ padam <br />
                  bhagavadvāsudevāṃśo dvidhā yo 'yam avasthitaḥ //
                   <span class="ref">ViP_5,17.26</span></p>
               
               
               <p id="ViP_5,17.27">
                  sāphalyam akṣṇor yugam etad atra dṛṣṭe jagaddhātari yātam uccaiḥ <br />
                  apy aṅgam etad bhagavatprasādād datte 'ṅgasaṅge phalavan mama syāt //
                   <span class="ref">ViP_5,17.27</span></p>
               
               
               <p id="ViP_5,17.28">
                  apy eṣa pṛṣṭhe mama hastapadmaṃ kariṣyati śrīmadanantamūrtiḥ <br />
                  yasyāṅgulisparśahatākhilāghair avāpyate siddhir anāśadoṣā //
                   <span class="ref">ViP_5,17.28</span></p>
               
               
               <p id="ViP_5,17.29">
                  yenāgnividyudraviraśmimālā karālam atyugram apāsya cakram <br />
                  cakraṃ ghnatā daityapater hṛtāni daityāṅganānāṃ nayanāñjanāni //
                   <span class="ref">ViP_5,17.29</span></p>
               
               
               <p id="ViP_5,17.30">
                  yatrāmbu vinyasya balir manojñān avāpa bhogān vasudhātalasthaḥ <br />
                  tathāmaratvaṃ tridaśādhipatyaṃ manvantaraṃ pūrṇam apetaśatruḥ //
                   <span class="ref">ViP_5,17.30</span></p>
               
               
               <p id="ViP_5,17.31">
                  apy eṣa māṃ kaṃsaparigraheṇa doṣāspadībhūtam adoṣaduṣṭam <br />
                  kartāvamānopahataṃ dhig astu taj janmanaḥ sādhu bahiṣkṛto yaḥ //
                   <span class="ref">ViP_5,17.31</span></p>
               
               
               <p id="ViP_5,17.32">
                  jñānātmakasyāmalasattvarāśer apetadoṣasya sadā sphuṭasya <br />
                  kiṃ vā jagaty atra samastapuṃsām ajñātam asyāsti hṛdi sthitasya //
                   <span class="ref">ViP_5,17.32</span></p>
               
               
               <p id="ViP_5,17.33">
                  tasmād ahaṃ bhaktivinamracetā vrajāmi sarveśvaram īśvarāṇām <br />
                  aṃśāvatāraṃ puruṣottamasya anādimadhyāntamayasya viṣṇoḥ //
                   <span class="ref">ViP_5,17.33</span></p>
               
               
               <p>[[iti śrīviṣṇupurāṇe pañcame 'ṃśe saptadaśo 'dhyāyaḥ ]]</p>
               
               </div>
            
            <div id="d1e79281">
               parāśara uvāca:
               
               <p id="ViP_5,18.1">
                  cintayann iti govindam upagamya sa yādavaḥ <br />
                  akrūro 'smīti caraṇau nanāma śirasā hareḥ //
                   <span class="ref">ViP_5,18.1</span></p>
               
               
               <p id="ViP_5,18.2">
                  so 'py enaṃ dhvajavajrābjakṛtacihnena pāṇinā <br />
                  saṃspṛśyākṛṣya ca prītyā sugāḍhaṃ pariṣasvaje //
                   <span class="ref">ViP_5,18.2</span></p>
               
               
               <p id="ViP_5,18.3">
                  kṛtasaṃvandanau tena yathāvad balakeśavau <br />
                  tataḥ praviṣṭau saṃhṛṣṭau tam ādāyātmamandiram //
                   <span class="ref">ViP_5,18.3</span></p>
               
               
               <p id="ViP_5,18.4">
                  saha tābhyāṃ tadākrūraḥ kṛtasaṃvandanādikaḥ <br />
                  bhuktabhojyo yathānyāyam ācacakṣe tatas tayoḥ //
                   <span class="ref">ViP_5,18.4</span></p>
               
               
               <p id="ViP_5,18.5">
                  yathā nirbhartsyate tena kaṃsenānakadundubhiḥ <br />
                  yathā ca devakī devī dānavena durātmanā //
                   <span class="ref">ViP_5,18.5</span></p>
               
               
               <p id="ViP_5,18.6">
                  ugrasene yathā kaṃsaḥ sudurātmā ca vartate <br />
                  yaṃ caivārthaṃ samuddiśya sa kaṃsena visarjitaḥ //
                   <span class="ref">ViP_5,18.6</span></p>
               
               
               <p id="ViP_5,18.7">
                  tat sarvaṃ vistarāc chrutvā bhagavān keśisūdanaḥ <br />
                  uvācākhilam apy etaj jñātaṃ dānapate mayā //
                   <span class="ref">ViP_5,18.7</span></p>
               
               
               <p id="ViP_5,18.8">
                  kariṣye ca mahābhāga yad atraupayikaṃ matam <br />
                  vicintyaṃ nānyathaitat te viddhi kaṃsaṃ hataṃ mayā //
                   <span class="ref">ViP_5,18.8</span></p>
               
               
               <p id="ViP_5,18.9">
                  ahaṃ rāmaś ca mathurāṃ śvo yāsyāvaḥ samaṃ tvayā <br />
                  gopavṛddhāś ca yāsyanti hy ādāyopāyanaṃ bahu //
                   <span class="ref">ViP_5,18.9</span></p>
               
               
               <p id="ViP_5,18.10">
                  niśeyaṃ nīyatāṃ vīra na cintāṃ kartum arhasi <br />
                  trirātrābhyantare kaṃsaṃ haniṣyāmi sahānugam //
                   <span class="ref">ViP_5,18.10</span></p>
               
               parāśara uvāca:
               
               <p id="ViP_5,18.11">
                  samādiśya tato gopān akrūro 'pi sakeśavaḥ <br />
                  suṣvāpa balabhadraś ca nandagopagṛhe tataḥ //
                   <span class="ref">ViP_5,18.11</span></p>
               
               
               <p id="ViP_5,18.12">
                  tataḥ prabhāte vimale kṛṣṇarāmau mahāmatī <br />
                  akrūreṇa samaṃ gantum udyatau mathurāṃ prati //
                   <span class="ref">ViP_5,18.12</span></p>
               
               
               <p id="ViP_5,18.13">
                  dṛṣṭvā gopījanaḥ sāsraḥ ślathadvalayabāhukaḥ <br />
                  niśaśvāsātiduḥkhārtaḥ prāha cedaṃ parasparam //
                   <span class="ref">ViP_5,18.13</span></p>
               
               
               <p id="ViP_5,18.14">
                  mathurāṃ prāpya govindaḥ kathaṃ gokulam eṣyati <br />
                  nāgarastrīkalālāpamadhu śrotreṇa pāsyati //
                   <span class="ref">ViP_5,18.14</span></p>
               
               
               <p id="ViP_5,18.15">
                  vilāsivākyapāneṣu nāgarīṇāṃ kṛtāspadam <br />
                  cittam asya kathaṃ bhūyo grāmyagopīṣu yāsyati //
                   <span class="ref">ViP_5,18.15</span></p>
               
               
               <p id="ViP_5,18.16">
                  sāraṃ samastagoṣṭhasya vidhinā haratā harim <br />
                  prahṛtaṃ gopayoṣitsu nirghṛṇena durātmanā //
                   <span class="ref">ViP_5,18.16</span></p>
               
               
               <p id="ViP_5,18.17">
                  bhāvagarbhasmitaṃ vākyaṃ vilāsalalitā gatiḥ <br />
                  nāgarīṇām atīvaitat kaṭākṣekṣitam eva ca //
                   <span class="ref">ViP_5,18.17</span></p>
               
               
               <p id="ViP_5,18.18">
                  grāmyo harir ayaṃ tāsāṃ vilāsanigaḍair yutaḥ <br />
                  bhavatīnāṃ punaḥ pārśvaṃ kayā yuktyā sameṣyati //
                   <span class="ref">ViP_5,18.18</span></p>
               
               
               <p id="ViP_5,18.19">
                  eṣaeṣa ratham āruhya mathurāṃ yāti keśavaḥ <br />
                  krūreṇākrūrakeṇātra nirāśena pratāritaḥ //
                   <span class="ref">ViP_5,18.19</span></p>
               
               
               <p id="ViP_5,18.20">
                  kiṃ na vetti nṛśaṃso 'yam anurāgaparaṃ janam <br />
                  yenemam akṣṇor āhlādaṃ nayaty anyatra no harim //
                   <span class="ref">ViP_5,18.20</span></p>
               
               
               <p id="ViP_5,18.21">
                  eṣa rāmeṇa sahitaḥ prayāty atyantanirghṛṇaḥ <br />
                  ratham āruhya govindas tvaryatām asya vāraṇe //
                   <span class="ref">ViP_5,18.21</span></p>
               
               
               <p id="ViP_5,18.22">
                  gurūṇām agrato vaktuṃ kiṃ bravīṣi na naḥ kṣamam <br />
                  guravaḥ kiṃ kariṣyanti dagdhānāṃ virahāgninā //
                   <span class="ref">ViP_5,18.22</span></p>
               
               
               <p id="ViP_5,18.23">
                  nandagopamukhā gopā gantum ete samudyatāḥ <br />
                  nodyamaṃ kurute kaścid govindavinivartane //
                   <span class="ref">ViP_5,18.23</span></p>
               
               
               <p id="ViP_5,18.24">
                  suprabhātādya rajanī mathurāvāsiyoṣitām <br />
                  pāsyanty acyutavaktrābjaṃ yāsāṃ netrālipaṅktayaḥ //
                   <span class="ref">ViP_5,18.24</span></p>
               
               
               <p id="ViP_5,18.25">
                  dhanyās te pathi ye kṛṣṇam ito yānty anivāritāḥ <br />
                  udvahiṣyanti paśyantaḥ svadehaṃ pulakāñcitam //
                   <span class="ref">ViP_5,18.25</span></p>
               
               
               <p id="ViP_5,18.26">
                  mathurānagarīpauranayanānāṃ mahotsavaḥ <br />
                  govindāvayavair dṛṣṭair atīvādya bhaviṣyati //
                   <span class="ref">ViP_5,18.26</span></p>
               
               
               <p id="ViP_5,18.27">
                  ko nu svapnaḥ sabhāgyābhir dṛṣṭas tābhir adhokṣajam <br />
                  vistārikāntinayanā yā drakṣyanty anivāritam //
                   <span class="ref">ViP_5,18.27</span></p>
               
               
               <p id="ViP_5,18.28">
                  aho gopījanasyāsya darśayitvā mahānidhim <br />
                  uddhṛtāny atra netrāṇi vidhātrākaruṇātmanā //
                   <span class="ref">ViP_5,18.28</span></p>
               
               <span class="note">Ś2,D1 ins.:</span>
               
               
               <p id="ViP_5,18.28*25:1">
                  dhanyās te pathi ye kṛṣṇaṃ yāntaṃ saumyavapur harim //
                   <span class="ref">ViP_5,18.28*25:1</span></p>
               
               
               <p id="ViP_5,18.28*25:2">
                  kautukenānimeṣākṣāḥ paśyanti hy anivāritam //
                   <span class="ref">ViP_5,18.28*25:2</span></p>
               
               
               <p id="ViP_5,18.29">
                  anurāgeṇa śaithilyam asmāsu vrajato hareḥ <br />
                  śaithilyam upayānty āśu kareṣu valayāny api //
                   <span class="ref">ViP_5,18.29</span></p>
               
               
               <p id="ViP_5,18.30">
                  akrūraḥ krūrahṛdayaḥ śīghraṃ prerayate hayān <br />
                  evam ārtāsu yoṣitsu ghṛṇā kasya na jāyate //
                   <span class="ref">ViP_5,18.30</span></p>
               
               <span class="note">G1,M1 l. 1 only ins.:</span>
               
               
               <p id="ViP_5,18.30*26:1">
                  akrūra tvaṃ mahābāho vada vācātisaumyayā //
                   <span class="ref">ViP_5,18.30*26:1</span></p>
               
               
               <p id="ViP_5,18.30*26:2">
                  asya gopījanasyārtiṃ kimarthaṃ kartum arhasi //
                   <span class="ref">ViP_5,18.30*26:2</span></p>
               
               
               <p id="ViP_5,18.30*26:3">
                  kīdṛgvidhā kṛtāsmābhir nikṛtis te janeśvara //
                   <span class="ref">ViP_5,18.30*26:3</span></p>
               
               
               <p id="ViP_5,18.30*26:4">
                  vidhātur vā mahābāho tasya kṛṣṇasya vā hareḥ //
                   <span class="ref">ViP_5,18.30*26:4</span></p>
               
               
               <p id="ViP_5,18.30*26:5">
                  balabhadro vārayituṃ necchate dhruvam apy ayam //
                   <span class="ref">ViP_5,18.30*26:5</span></p>
               
               
               <p id="ViP_5,18.30*26:6">
                  evam ārtāsu yoṣitsu pralapantīṣv itas tataḥ //
                   <span class="ref">ViP_5,18.30*26:6</span></p>
               
               
               <p id="ViP_5,18.30*26:7">
                  ratham āsthāya gacchantam idam ūcur varāṅganāḥ //
                   <span class="ref">ViP_5,18.30*26:7</span></p>
               
               
               <p id="ViP_5,18.31">
                  eṣa kṛṣṇarathasyoccaiś cakrareṇur nirīkṣyatām <br />
                  dūrībhūto harir yena so 'pi reṇur na lakṣyate //
                   <span class="ref">ViP_5,18.31</span></p>
               
               parāśara uvāca:
               
               <p id="ViP_5,18.32">
                  ity evam atihārdena gopījananirīkṣitaḥ <br />
                  tatyāja vrajabhūbhāgaṃ saha rāmeṇa keśavaḥ //
                   <span class="ref">ViP_5,18.32</span></p>
               
               
               <p id="ViP_5,18.33">
                  gacchanto javanāśvena rathena yamunātaṭam <br />
                  prāptā madhyāhnasamaye rāmākrūrajanārdanāḥ //
                   <span class="ref">ViP_5,18.33</span></p>
               
               
               <p id="ViP_5,18.34">
                  athāha kṛṣṇam akrūro bhavadbhyāṃ tāvad āsyatām <br />
                  yāvat karomi kālindyām āhnikārhaṇam ambhasi //
                   <span class="ref">ViP_5,18.34</span></p>
               
               
               <p id="ViP_5,18.35">
                  tathety uktas tataḥ snātaḥ svācāntaḥ sa mahāmatiḥ <br />
                  dadhyau brahma paraṃ vipra praviśya yamunājale //
                   <span class="ref">ViP_5,18.35</span></p>
               
               
               <p id="ViP_5,18.36">
                  phaṇāsahasramālāḍhyaṃ balabhadraṃ dadarśa saḥ <br />
                  kundāmalāṅgam unnidrapadmapatrāruṇekṣaṇam //
                   <span class="ref">ViP_5,18.36</span></p>
               
               
               <p id="ViP_5,18.37">
                  vṛtaṃ vāsukirambhādyair mahadbhiḥ pavanāśibhiḥ <br />
                  saṃstūyamānaṃ gandharvair vanamālāvibhūṣitam //
                   <span class="ref">ViP_5,18.37</span></p>
               
               
               <p id="ViP_5,18.38">
                  dadhānam asite vastre cārupadmāvataṃsakam <br />
                  cārukuṇḍalinaṃ mattam antar jalatale sthitam //
                   <span class="ref">ViP_5,18.38</span></p>
               
               
               <p id="ViP_5,18.39">
                  tasyotsaṅge ghanaśyāmam ātāmrāyatalocanam <br />
                  caturbāhum udārāṅgaṃ cakrādyāyudhabhūṣaṇam //
                   <span class="ref">ViP_5,18.39</span></p>
               
               
               <p id="ViP_5,18.40">
                  pīte vasānaṃ vasane citramālyavibhūṣaṇam <br />
                  śakracāpataḍinmālāvicitram iva toyadam //
                   <span class="ref">ViP_5,18.40</span></p>
               
               
               <p id="ViP_5,18.41">
                  śrīvatsavakṣasaṃ cārukeyūramukuṭojjvalam <br />
                  dadarśa kṛṣṇam akliṣṭaṃ puṇḍarīkāvataṃsakam //
                   <span class="ref">ViP_5,18.41</span></p>
               
               
               <p id="ViP_5,18.42">
                  sanandanādyair munibhiḥ siddhayogair akalmaṣaiḥ <br />
                  vicintyamānaṃ tatrasthair nāsāgranyastalocanaiḥ //
                   <span class="ref">ViP_5,18.42</span></p>
               
               
               <p id="ViP_5,18.43">
                  balakṛṣṇau tathākrūraḥ pratyabhijñāya vismitaḥ <br />
                  so 'cintayad rathāc chīghraṃ katham atrāgatāv iti //
                   <span class="ref">ViP_5,18.43</span></p>
               
               
               <p id="ViP_5,18.44">
                  vivakṣoḥ stambhayām āsa vācaṃ tasya janārdanaḥ <br />
                  tato niṣkramya salilād ratham abhyāgataḥ punaḥ //
                   <span class="ref">ViP_5,18.44</span></p>
               
               
               <p id="ViP_5,18.45">
                  dadarśa tatra caivobhau rathasyopary adhiṣṭhitau <br />
                  rāmakṛṣṇau yathāpūrvaṃ manuṣyavapuṣānvitau //
                   <span class="ref">ViP_5,18.45</span></p>
               
               
               <p id="ViP_5,18.46">
                  nimagnaś ca punas toye sa dadarśa tathaiva tau <br />
                  saṃstūyamānau gandharvamunisiddhamahoragaiḥ //
                   <span class="ref">ViP_5,18.46</span></p>
               
               
               <p id="ViP_5,18.47">
                  tato vijñātasadbhāvaḥ sa tu dānapatis tadā <br />
                  tuṣṭāva sarvavijñāna, ,mayam acyutam īśvaram //
                   <span class="ref">ViP_5,18.47</span></p>
               
               akrūra uvāca:
               
               <p id="ViP_5,18.48">
                  sanmātrarūpiṇe 'cintyamahimne paramātmane <br />
                  vyāpine naikarūpaikasvarūpāya namo namaḥ //
                   <span class="ref">ViP_5,18.48</span></p>
               
               
               <p id="ViP_5,18.49">
                  satyarūpāya te 'cintya havirbhūtāya te namaḥ <br />
                  namo 'vijñeyarūpāya parāya prakṛteḥ prabho //
                   <span class="ref">ViP_5,18.49</span></p>
               
               
               <p id="ViP_5,18.50">
                  bhūtātmā cendriyātmā ca pradhānātmā tathā bhavān <br />
                  ātmā ca paramātmā ca tvam ekaḥ pañcadhā sthitaḥ //
                   <span class="ref">ViP_5,18.50</span></p>
               
               
               <p id="ViP_5,18.51">
                  prasīda sarvasarvātman kṣarākṣaramayeśvara <br />
                  brahmaviṣṇuśivākhyābhiḥ kalpanābhir udīritaḥ //
                   <span class="ref">ViP_5,18.51</span></p>
               
               
               <p id="ViP_5,18.52">
                  anākhyeyasvarūpātmann anākhyeyaprayojana <br />
                  anākhyeyābhidhānaṃ tvāṃ nato 'smi parameśvara //
                   <span class="ref">ViP_5,18.52</span></p>
               
               
               <p id="ViP_5,18.53">
                  na yatra nātha vidyante nāmajātyādikalpanāḥ <br />
                  tad brahma paramaṃ nityam avikāri bhavān aja //
                   <span class="ref">ViP_5,18.53</span></p>
               
               
               <p id="ViP_5,18.54">
                  na kalpanām ṛte 'rthasya sarvasyādhigamo yataḥ <br />
                  tataḥ kṛṣṇācyutānantaviṣṇusaṃjñābhir īḍyase //
                   <span class="ref">ViP_5,18.54</span></p>
               
               
               <p id="ViP_5,18.55">
                  sarvārthās tvam aja vikalpanābhir etad devādyaṃ jagad akhilaṃ tvam eva viśvam <br />
                  viśvātmaṃs tvam iti vikārabhāvahīnaḥ sarvasmin na hi bhavato 'sti kiṃcid anyat //
                   <span class="ref">ViP_5,18.55</span></p>
               
               
               <p id="ViP_5,18.56">
                  tvaṃ brahmā paśupatir aryamā vidhātā dhātā tvaṃ tridaśapatiḥ samīraṇo 'gniḥ <br />
                  toyeśo dhanapatir antakas tvam eko bhinnārthair jagad abhipāsi śaktibhedaiḥ //
                   <span class="ref">ViP_5,18.56</span></p>
               
               
               <p id="ViP_5,18.57">
                  viśvaṃ bhavān sṛjati sūryagabhastirūpo viśvaṃ ca te guṇamayo 'yam aja prapañcaḥ <br />
                  rūpaṃ paraṃ sad iti vācakam akṣaraṃ yaj jñānātmane sadasate praṇato 'smi tasmai //
                   <span class="ref">ViP_5,18.57</span></p>
               
               
               <p id="ViP_5,18.58">
                  oṃ namo vāsudevāya namaḥ saṃkarṣaṇāya te <br />
                  pradyumnāya namas tubhyam aniruddhāya te namaḥ //
                   <span class="ref">ViP_5,18.58</span></p>
               
               
               <p>[[iti śrīviṣṇupurāṇe pañcame 'ṃśe 'ṣṭādaśo 'dhyāyaḥ ]]</p>
               
               </div>
            
            <div id="d1e80501">
               parāśara uvāca:
               
               <p id="ViP_5,19.1">
                  evam antar jale viṣṇum abhiṣṭūya sa yādavaḥ <br />
                  arcayām āsa sarveśaṃ puṣpadhūpair manomayaiḥ //
                   <span class="ref">ViP_5,19.1</span></p>
               
               
               <p id="ViP_5,19.2">
                  parityaktānyaviṣayaṃ manas tatra niveśya saḥ <br />
                  brahmabhūte ciraṃ sthitvā virarāma samādhitaḥ //
                   <span class="ref">ViP_5,19.2</span></p>
               
               
               <p id="ViP_5,19.3">
                  kṛtakṛtyam ivātmānaṃ manyamāno mahāmatiḥ <br />
                  ājagāma rathaṃ bhūyo nirgamya yamunāmbhasaḥ //
                   <span class="ref">ViP_5,19.3</span></p>
               
               
               <p id="ViP_5,19.4">
                  rāmakṛṣṇau ca dadṛśe yathāpūrvaṃ rathe sthitau <br />
                  vismitākṣas tadākrūras taṃ ca kṛṣṇo 'bhyabhāṣata //
                   <span class="ref">ViP_5,19.4</span></p>
               
               
               <p id="ViP_5,19.5">
                  nūnaṃ te dṛṣṭam āścaryam akrūra yamunājale <br />
                  vismayotphullanayano bhavān saṃlakṣyate yataḥ //
                   <span class="ref">ViP_5,19.5</span></p>
               
               akrūra uvāca:
               
               <p id="ViP_5,19.6">
                  antar jale yad āścaryaṃ dṛṣṭaṃ tatra mayācyuta <br />
                  tad atrāpi hi paśyāmi mūrtimat purataḥ sthitam //
                   <span class="ref">ViP_5,19.6</span></p>
               
               
               <p id="ViP_5,19.7">
                  jagad etan mahāścaryaṃ rūpaṃ yasya mahātmanaḥ <br />
                  tenāścaryapareṇāhaṃ bhavatā kṛṣṇa saṃgataḥ //
                   <span class="ref">ViP_5,19.7</span></p>
               
               
               <p id="ViP_5,19.8">
                  tat kim etena mathurāṃ prayāmo madhusūdana <br />
                  bibhemi kaṃsād dhig janma parapiṇḍopajīvinām //
                   <span class="ref">ViP_5,19.8</span></p>
               
               
               <p id="ViP_5,19.9">
                  ity uktvā codayām āsa tān hayān vātaraṃhasaḥ <br />
                  saṃprāptaś cātisāyāhne so 'krūro mathurāṃ purīm //
                   <span class="ref">ViP_5,19.9</span></p>
               
               
               <p id="ViP_5,19.10">
                  vilokya mathurāṃ rāmaṃ kṛṣṇaṃ cāha sa yādavaḥ <br />
                  padbhyāṃ yātaṃ mahāvīryau rathenaiko viśāmy aham //
                   <span class="ref">ViP_5,19.10</span></p>
               
               
               <p id="ViP_5,19.11">
                  gantavyaṃ vasudevasya na bhavadbhyāṃ tathā gṛham <br />
                  yuvayor hi kṛte vṛddhaḥ sa kaṃsena nirasyate //
                   <span class="ref">ViP_5,19.11</span></p>
               
               parāśara uvāca:
               
               <p id="ViP_5,19.12">
                  ity uktvā praviveśātha so 'krūro mathurāṃ purīm <br />
                  praviṣṭau rāmakṛṣṇau ca rājamārgam upāgatau //
                   <span class="ref">ViP_5,19.12</span></p>
               
               
               <p id="ViP_5,19.13">
                  strībhir naraiś ca sānandaṃ locanair abhivīkṣitau <br />
                  jagmatur līlayā vīrau mattau bālagajāv iva //
                   <span class="ref">ViP_5,19.13</span></p>
               
               
               <p id="ViP_5,19.14">
                  bhramamāṇau tu tau dṛṣṭvā rajakaṃ raṅgakārakam <br />
                  ayācetāṃ surūpāṇi vāsāṃsi rucirānanau //
                   <span class="ref">ViP_5,19.14</span></p>
               
               
               <p id="ViP_5,19.15">
                  kaṃsasya rajakaḥ so 'tha prasādārūḍhavismayaḥ <br />
                  bahūny ākṣepavākyāni prāhoccai rāmakeśavau //
                   <span class="ref">ViP_5,19.15</span></p>
               
               
               <p id="ViP_5,19.16">
                  tatas talaprahāreṇa kṛṣṇas tasya durātmanaḥ <br />
                  pātayām āsa kopena rajakasya śiro bhuvi //
                   <span class="ref">ViP_5,19.16</span></p>
               
               
               <p id="ViP_5,19.17">
                  hatvādāya ca vastrāṇi pītanīlāmbarau tataḥ <br />
                  kṛṣṇarāmau mudā yuktau mālākāragṛhaṃ gatau //
                   <span class="ref">ViP_5,19.17</span></p>
               
               
               <p id="ViP_5,19.18">
                  vikāsinetrayugalo mālākāro 'pi vismitaḥ <br />
                  etau kasya kuto vaitau maitreyācintayat tataḥ //
                   <span class="ref">ViP_5,19.18</span></p>
               
               
               <p id="ViP_5,19.19">
                  pītanīlāmbaradharau tau dṛṣṭvātimanoharau <br />
                  sa tarkayām āsa tadā bhuvaṃ devāv upāgatau //
                   <span class="ref">ViP_5,19.19</span></p>
               
               
               <p id="ViP_5,19.20">
                  vikāsimukhapadmābhyāṃ tābhyāṃ puṣpāṇi yācitaḥ <br />
                  bhuvaṃ viṣṭabhya hastābhyāṃ pasparśa śirasā mahīm //
                   <span class="ref">ViP_5,19.20</span></p>
               
               
               <p id="ViP_5,19.21">
                  prasādaparamau nāthau mama geham upāgatau <br />
                  dhanyo 'ham arcayiṣyāmīty āha tau mālyajīvakaḥ //
                   <span class="ref">ViP_5,19.21</span></p>
               
               
               <p id="ViP_5,19.22">
                  tataḥ prahṛṣṭavadanas tayoḥ puṣpāṇi kāmataḥ <br />
                  cārūṇy etāny athaitāni pradadau sa vilobhayan //
                   <span class="ref">ViP_5,19.22</span></p>
               
               
               <p id="ViP_5,19.23">
                  punaḥ punaḥ praṇamyāsau mālākāro narottamau <br />
                  dadau puṣpāṇi cārūṇi gandhavanty amalāni ca //
                   <span class="ref">ViP_5,19.23</span></p>
               
               
               <p id="ViP_5,19.24">
                  mālākārāya kṛṣṇo 'pi prasannaḥ pradadau varam <br />
                  śrīs tvāṃ matsaṃśrayā bhadra na kadācit tyajiṣyati //
                   <span class="ref">ViP_5,19.24</span></p>
               
               
               <p id="ViP_5,19.25">
                  balahānir na te saumya dhanahānis tathaiva ca <br />
                  yāvad dināni tāvac ca na naśiṣyati saṃtatiḥ //
                   <span class="ref">ViP_5,19.25</span></p>
               
               
               <p id="ViP_5,19.26">
                  bhuktvā ca bhogān vipulāṃs tvam ante matprasādajam <br />
                  mamānusmaraṇaṃ prāpya divyaṃ lokam avāpsyasi //
                   <span class="ref">ViP_5,19.26</span></p>
               
               
               <p id="ViP_5,19.27">
                  dharme manaś ca te bhadra sarvakālaṃ bhaviṣyati <br />
                  yuṣmatsaṃtatijātānāṃ dīrgham āyur bhaviṣyati //
                   <span class="ref">ViP_5,19.27</span></p>
               
               
               <p id="ViP_5,19.28">
                  nopasargādikaṃ doṣaṃ yuṣmatsaṃtatisaṃbhavaḥ <br />
                  saṃprāpsyati mahābhāga yāvat sūryo bhaviṣyati //
                   <span class="ref">ViP_5,19.28</span></p>
               
               parāśara uvāca:
               
               <p id="ViP_5,19.29">
                  ity uktvā tadgṛhāt kṛṣṇo baladevasahāyavān <br />
                  nirjagāma muniśreṣṭha mālākāreṇa pūjitaḥ //
                   <span class="ref">ViP_5,19.29</span></p>
               
               
               <p>[[iti śrīviṣṇupurāṇe pañcame 'ṃśe ekonaviṃśo 'dhyāyaḥ ]]</p>
               
               </div>
            
            <div id="d1e81070">
               parāśara uvāca:
               
               <p id="ViP_5,20.1">
                  rājamārge tataḥ kṛṣṇaḥ sānulepanabhājanām <br />
                  dadarśa kubjām āyāntīṃ navayauvanagocarām //
                   <span class="ref">ViP_5,20.1</span></p>
               
               
               <p id="ViP_5,20.2">
                  tām āha lalitaṃ kṛṣṇaḥ kasyedam anulepanam <br />
                  bhavatyā nīyate satyaṃ vadendīvaralocane //
                   <span class="ref">ViP_5,20.2</span></p>
               
               
               <p id="ViP_5,20.3">
                  sakāmenaiva sā proktā sānurāgā hariṃ prati <br />
                  prāha sā lalitaṃ kubjā taddarśanabalātkṛtā //
                   <span class="ref">ViP_5,20.3</span></p>
               
               
               <p id="ViP_5,20.4">
                  kānta kasmān na jānāsi kaṃsenābhiniyojitām <br />
                  naikavakreti vikhyātām anulepanakarmaṇi //
                   <span class="ref">ViP_5,20.4</span></p>
               
               
               <p id="ViP_5,20.5">
                  nānyapiṣṭaṃ hi kaṃsasya prītaye hy anulepanam <br />
                  bhavaty aham atīvāsya prasādadhanabhājanam //
                   <span class="ref">ViP_5,20.5</span></p>
               
               śrīkṛṣṇa uvāca:
               
               <p id="ViP_5,20.6">
                  sugandham etad rājārhaṃ ruciraṃ rucirānane <br />
                  āvayor gātrasadṛśaṃ dīyatām anulepanam //
                   <span class="ref">ViP_5,20.6</span></p>
               
               parāśara uvāca:
               
               <p id="ViP_5,20.7">
                  śrutvaitad āha sā kubjā gṛhyatām iti sādaram <br />
                  anulepanaṃ ca dadau gātrayogyam athobhayoḥ //
                   <span class="ref">ViP_5,20.7</span></p>
               
               
               <p id="ViP_5,20.8">
                  bhakticchedānuliptāṅgau tatas tau puruṣarṣabhau <br />
                  sendracāpau virājetāṃ sitakṛṣṇāv ivāmbudau //
                   <span class="ref">ViP_5,20.8</span></p>
               
               
               <p id="ViP_5,20.9">
                  tatas tāṃ cibuke śaurir ullāpanavidhānavit <br />
                  utpāṭya tolayām āsa dvyaṅgulenāgrapāṇinā //
                   <span class="ref">ViP_5,20.9</span></p>
               
               
               <p id="ViP_5,20.10">
                  cakarṣa padbhyāṃ ca tadā ṛjutvaṃ keśavo 'nayat <br />
                  tataḥ sā ṛjutāṃ prāptā yoṣitām abhavad varā //
                   <span class="ref">ViP_5,20.10</span></p>
               
               
               <p id="ViP_5,20.11">
                  vilāsalalitaṃ prāha premagarbhabharālasam <br />
                  vastre pragṛhya govindaṃ vraja gehaṃ mameti vai //
                   <span class="ref">ViP_5,20.11</span></p>
               
               <span class="note">D3.5,T2,G2.3 marg., ed. Veṅk. ins.:</span>
               
               
               <p id="ViP_5,20.11*27:1">
                  evam uktas tayā śaurī rāmasyālokya cānanam //
                   <span class="ref">ViP_5,20.11*27:1</span></p>
               
               
               <p id="ViP_5,20.11*27:2">
                  prahasya kubjāṃ tām āha naikavakrām aninditām //
                   <span class="ref">ViP_5,20.11*27:2</span></p>
               
               <span class="note">while G1 ins.:</span>
               
               
               <p id="ViP_5,20.11*28">
                  ity uktavantīm ālokya prahasan harir abravīt //
                   <span class="ref">ViP_5,20.11*28</span></p>
               
               
               <p id="ViP_5,20.12">
                  āyāsye bhavatīgeham iti tāṃ prahasan hariḥ <br />
                  visasarja jahāsoccai rāmasyālokya cānanam //
                   <span class="ref">ViP_5,20.12</span></p>
               
               
               <p id="ViP_5,20.13">
                  bhakticchedānuliptāṅgau nīlapītāmbarau ca tau <br />
                  dhanuḥśālāṃ tato yātau citramālyopaśobhitau //
                   <span class="ref">ViP_5,20.13</span></p>
               
               
               <p id="ViP_5,20.14">
                  āyogavaṃ dhanūratnaṃ tābhyāṃ pṛṣṭais tu rakṣibhiḥ <br />
                  ākhyāte sahasā kṛṣṇo gṛhītvāpūrayad dhanuḥ //
                   <span class="ref">ViP_5,20.14</span></p>
               
               
               <p id="ViP_5,20.15">
                  tataḥ pūrayatā tena bhajyamānaṃ balād dhanuḥ <br />
                  cakāra sumahāśabdaṃ mathurā yena pūritā //
                   <span class="ref">ViP_5,20.15</span></p>
               
               
               <p id="ViP_5,20.16">
                  anuyuktau tatas tau tu bhagne dhanuṣi rakṣibhiḥ <br />
                  rakṣisainyaṃ nikṛtyobhau niṣkrāntau kārmukālayāt //
                   <span class="ref">ViP_5,20.16</span></p>
               
               
               <p id="ViP_5,20.17">
                  akrūrāgamavṛttāntam upalabhya tathā dhanuḥ <br />
                  bhagnaṃ śrutvātha kaṃso 'pi prāha cāṇūramuṣṭikau //
                   <span class="ref">ViP_5,20.17</span></p>
               
               kaṃsa uvāca:
               
               <p id="ViP_5,20.18">
                  gopāladārakau prāptau bhavadbhyāṃ tau mamāgrataḥ <br />
                  mallayuddhe nihantavyau mama prāṇaharau hi tau //
                   <span class="ref">ViP_5,20.18</span></p>
               
               
               <p id="ViP_5,20.19">
                  niyuddhe tadvināśena bhavadbhyāṃ toṣito hy aham <br />
                  dāsyāmy abhimatān kāmān nānyathaitan mahābalau //
                   <span class="ref">ViP_5,20.19</span></p>
               
               
               <p id="ViP_5,20.20">
                  nyāyato 'nyāyato vāpi bhavadbhyāṃ tau mamāhitau <br />
                  hantavyau tadvadhād rājyaṃ sāmānyaṃ vo bhaviṣyati //
                   <span class="ref">ViP_5,20.20</span></p>
               
               
               <p id="ViP_5,20.21">
                  ity ādiśya sa tau mallau tataś cāhūya hastipam <br />
                  provācoccais tvayā mallasamājadvāri kuñjaraḥ //
                   <span class="ref">ViP_5,20.21</span></p>
               
               
               <p id="ViP_5,20.22">
                  sthāpyaḥ kuvalayāpīḍas tena tau gopadārakau <br />
                  ghātanīyau niyuddhāya raṅgadvāram upāgatau //
                   <span class="ref">ViP_5,20.22</span></p>
               
               
               <p id="ViP_5,20.23">
                  tam apy ājñāpya dṛṣṭvā ca mañcān sarvān upākṛtān <br />
                  āsannamaraṇaḥ kaṃsaḥ sūryodayam udaikṣata //
                   <span class="ref">ViP_5,20.23</span></p>
               
               
               <p id="ViP_5,20.24">
                  tataḥ samastamañceṣu nāgaraḥ sa tadā janaḥ <br />
                  rājamañceṣu cārūḍhāḥ saha bhṛtyair mahībhṛtaḥ //
                   <span class="ref">ViP_5,20.24</span></p>
               
               
               <p id="ViP_5,20.25">
                  mallaprāśnikavargaś ca raṅgamadhyasamīpataḥ <br />
                  kṛtaḥ kaṃsena kaṃso 'pi tuṅgamañce vyavasthitaḥ //
                   <span class="ref">ViP_5,20.25</span></p>
               
               
               <p id="ViP_5,20.26">
                  antaḥpurāṇāṃ mañcāś ca tathānye parikalpitāḥ <br />
                  anye ca vāramukhyānām anye nāgarayoṣitām //
                   <span class="ref">ViP_5,20.26</span></p>
               
               
               <p id="ViP_5,20.27">
                  nandagopādayo gopā mañceṣv anyeṣv avasthitāḥ <br />
                  akrūravasudevau ca mañcaprānte vyavasthitau //
                   <span class="ref">ViP_5,20.27</span></p>
               
               
               <p id="ViP_5,20.28">
                  nāgarīyoṣitāṃ madhye devakī putragṛddhinī <br />
                  antakāle 'pi putrasya drakṣyāmi ruciraṃ mukham //
                   <span class="ref">ViP_5,20.28</span></p>
               
               
               <p id="ViP_5,20.29">
                  vādyamāneṣu tūryeṣu cāṇūre cātivalgati <br />
                  hāhākārapare loke āsphoṭayati muṣṭike //
                   <span class="ref">ViP_5,20.29</span></p>
               
               <span class="note">After 29, B2 l. 4 and 9-10 only.3 l. 5 only,D3,T1,G2.3 ins.; D4 cont. l. 2 only after
                  20.31A:</span>
               
               
               <p id="ViP_5,20.29*29:1">
                  dṛṣṭvā kuvalayāpīḍaṃ ghoradantaṃ sudāruṇam //
                   <span class="ref">ViP_5,20.29*29:1</span></p>
               
               
               <p id="ViP_5,20.29*29:2">
                  krīḍitvā suciraṃ kṛṣṇaḥ karidantapadāntare //
                   <span class="ref">ViP_5,20.29*29:2</span></p>
               
               
               <p id="ViP_5,20.29*29:3">
                  dantadvayaṃ tu jagrāha karābhyāṃ kariṇas tadā //
                   <span class="ref">ViP_5,20.29*29:3</span></p>
               
               
               <p id="ViP_5,20.29*29:4">
                  jaghāna vāmapādena mastake hastinas tataḥ //
                   <span class="ref">ViP_5,20.29*29:4</span></p>
               
               
               <p id="ViP_5,20.29*29:5">
                  utpāṭya vāmadantaṃ tu dakṣiṇenaiva pāṇinā //
                   <span class="ref">ViP_5,20.29*29:5</span></p>
               
               
               <p id="ViP_5,20.29*29:6">
                  tāḍayām āsa yantāraṃ tasyāsīc chatadhā śiraḥ //
                   <span class="ref">ViP_5,20.29*29:6</span></p>
               
               
               <p id="ViP_5,20.29*29:7">
                  dakṣiṇaṃ dantam utpāṭya balabhadro 'pi tatkṣaṇāt //
                   <span class="ref">ViP_5,20.29*29:7</span></p>
               
               
               <p id="ViP_5,20.29*29:8">
                  saroṣas tena pārśvasthān gajapālān apothayat //
                   <span class="ref">ViP_5,20.29*29:8</span></p>
               
               
               <p id="ViP_5,20.29*29:9">
                  sa papāta hatas tena balabhadreṇa līlayā //
                   <span class="ref">ViP_5,20.29*29:9</span></p>
               
               
               <p id="ViP_5,20.29*29:10">
                  sahasrākṣeṇa vajreṇa tāḍitaḥ parvato yathā //
                   <span class="ref">ViP_5,20.29*29:10</span></p>
               
               <span class="note">After l. 8, ed. Veṅk. ins.:</span>
               
               
               <p id="ViP_5,20.29*29A">
                  tatas tūtplutya vegena rauhiṇeyo mahābalaḥ //
                   <span class="ref">ViP_5,20.29*29A</span></p>
               
               <span class="note">while D4,T2 ins. after 29, ed. Veṅk. ins.:</span>
               
               
               <p id="ViP_5,20.29*30:1">
                  īṣad dhasantau tau vīrau balabhadrajanārdanau //
                   <span class="ref">ViP_5,20.29*30:1</span></p>
               
               
               <p id="ViP_5,20.29*30:2">
                  gopaveṣadharau bālau raṅgadvāram upāgatau //
                   <span class="ref">ViP_5,20.29*30:2</span></p>
               
               
               <p id="ViP_5,20.29*30:3">
                  tataḥ kuvalayāpīḍo mahāmātrapracoditaḥ //
                   <span class="ref">ViP_5,20.29*30:3</span></p>
               
               
               <p id="ViP_5,20.29*30:4">
                  abhyadhāvata vegena hantuṃ gopakumārakau //
                   <span class="ref">ViP_5,20.29*30:4</span></p>
               
               
               <p id="ViP_5,20.29*30:5">
                  hāhākāro mahāñ jajñe raṅgamadhye dvijottama //
                   <span class="ref">ViP_5,20.29*30:5</span></p>
               
               
               <p id="ViP_5,20.29*30:6">
                  baladevo 'pi taṃ dṛṣṭvā vacanaṃ cedam abravīt //
                   <span class="ref">ViP_5,20.29*30:6</span></p>
               
               
               <p id="ViP_5,20.29*30:7">
                  hantavyo hi mahābhāga nāgo 'yaṃ śatrucoditaḥ //
                   <span class="ref">ViP_5,20.29*30:7</span></p>
               
               
               <p id="ViP_5,20.29*30:8">
                  ity uktaḥ so 'grajenātha baladevena vai dvija //
                   <span class="ref">ViP_5,20.29*30:8</span></p>
               
               
               <p id="ViP_5,20.29*30:9">
                  siṃhanādaṃ tataś cakre mādhavaḥ paravīrahā //
                   <span class="ref">ViP_5,20.29*30:9</span></p>
               
               
               <p id="ViP_5,20.29*30:10">
                  kareṇa karam ākṛṣya keśavaḥ keśisūdanaḥ //
                   <span class="ref">ViP_5,20.29*30:10</span></p>
               
               
               <p id="ViP_5,20.29*30:11">
                  dantam ekaṃ samutpāṭya tāḍayām āsa kuñjaraḥ //
                   <span class="ref">ViP_5,20.29*30:11</span></p>
               
               
               <p id="ViP_5,20.29*30:12">
                  utpāṭya vāmadantaṃ tu dakṣiṇenaiva pāṇinā //
                   <span class="ref">ViP_5,20.29*30:12</span></p>
               
               
               <p id="ViP_5,20.29*30:13">
                  sa papāta mahīpṛṣṭhe meruśṛṅgam ivāparam //
                   <span class="ref">ViP_5,20.29*30:13</span></p>
               
               <span class="note">After l. 10 in *30 D4 ins.:</span>
               
               
               <p id="ViP_5,20.29*30A">
                  īśo 'pi sarvajagatāṃ bālalīlānusārataḥ //
                   <span class="ref">ViP_5,20.29*30A</span></p>
               
               <span class="note">While ed. Veṅk. ins. after l. 10:</span>
               
               
               <p id="ViP_5,20.29*30B">
                  bhrāmayām āsa taṃ śaurir airāvatasamaṃ bale //
                   <span class="ref">ViP_5,20.29*30B</span></p>
               
               
               <p id="ViP_5,20.30">
                  hatvā kuvalayāpīḍaṃ hastyārohapracoditam <br />
                  madāsṛganuliptāṅgau gajadantavarāyudhau //
                   <span class="ref">ViP_5,20.30</span></p>
               
               
               <p id="ViP_5,20.31">
                  mṛgamadhye yathā simhau garvalīlāvalokinau <br />
                  praviṣṭau sumahāraṅgaṃ balabhadrajanārdanau //
                   <span class="ref">ViP_5,20.31</span></p>
               
               
               <p id="ViP_5,20.32">
                  hāhākāro mahāñ jajñe sarvamañceṣv anantaram <br />
                  kṛṣṇo 'yaṃ balabhadro 'yam iti lokasya vismayāt //
                   <span class="ref">ViP_5,20.32</span></p>
               
               
               <p id="ViP_5,20.33">
                  so 'yaṃ yena hatā ghorā pūtanā sā niśācarī <br />
                  kṣiptaṃ tu śakaṭaṃ yena bhagnau ca yamalārjunau //
                   <span class="ref">ViP_5,20.33</span></p>
               
               
               <p id="ViP_5,20.34">
                  so 'yaṃ yaḥ kāliyaṃ nāgaṃ nanartāruhya bālakaḥ <br />
                  dhṛto govardhano yena saptarātraṃ mahāgiriḥ //
                   <span class="ref">ViP_5,20.34</span></p>
               
               
               <p id="ViP_5,20.35">
                  ariṣṭo dhenukaḥ keśī līlayaiva mahātmanā <br />
                  nihatā yena durvṛttā dṛśyatāṃ so 'yam acyutaḥ //
                   <span class="ref">ViP_5,20.35</span></p>
               
               
               <p id="ViP_5,20.36">
                  ayaṃ cāsya mahābāhur balabhadro 'grajo 'grataḥ <br />
                  prayāti līlayā yoṣinmanonayananandanaḥ //
                   <span class="ref">ViP_5,20.36</span></p>
               
               
               <p id="ViP_5,20.37">
                  ayaṃ sa kathyate prājñaiḥ purāṇārthāvalokibhiḥ <br />
                  gopālo yādavaṃ vaṃśaṃ magnam abhyuddhariṣyati //
                   <span class="ref">ViP_5,20.37</span></p>
               
               
               <p id="ViP_5,20.38">
                  ayaṃ sa sarvabhūtasya viṣṇor akhilajanmanaḥ <br />
                  avatīrṇo mahīm aṃśo nūnaṃ bhāraharo bhuvaḥ //
                   <span class="ref">ViP_5,20.38</span></p>
               
               
               <p id="ViP_5,20.39ab">
                  ity evaṃ varṇite paurai rāme kṛṣṇe ca tatkṣaṇāt //
                   <span class="ref">ViP_5,20.39ab</span></p>
               
               <span class="note">M4 ins.:</span>
               
               
               <p id="ViP_5,20.39ab*31">
                  praviṣṭe nagaram abhyetau viśvalokāvalokitau //
                   <span class="ref">ViP_5,20.39ab*31</span></p>
               
               
               <p id="ViP_5,20.39cd">
                  uras tatāpa devakyāḥ snehasnutapayodharam //
                   <span class="ref">ViP_5,20.39cd</span></p>
               
               
               <p id="ViP_5,20.40">
                  mahotsavam ivāsādya putrānanavilokanam <br />
                  yuveva vasudevo 'bhūd vihāyābhyāgatāṃ jarām //
                   <span class="ref">ViP_5,20.40</span></p>
               
               
               <p id="ViP_5,20.41">
                  vistāritākṣiyugalo rājāntaḥpurayoṣitaḥ <br />
                  nāgarastrīsamūhaś ca draṣṭuṃ na virarāma tam //
                   <span class="ref">ViP_5,20.41</span></p>
               
               <span class="note">B1.3,D6 ins. striyaḥ ūcuḥ, while G1 ins.:</span>
               
               
               <p id="ViP_5,20.41*32:1">
                  evaṃ tā rājakanyāś ca mahiṣyaḥ purayoṣitaḥ //
                   <span class="ref">ViP_5,20.41*32:1</span></p>
               
               
               <p id="ViP_5,20.41*32:2">
                  agraṇyagaṇikāś caiva kanyā nāgarikāḥ striyaḥ //
                   <span class="ref">ViP_5,20.41*32:2</span></p>
               
               
               <p id="ViP_5,20.41*32:3">
                  kaṃsārihṛdayāsaktacetanās tā varastriyaḥ //
                   <span class="ref">ViP_5,20.41*32:3</span></p>
               
               
               <p id="ViP_5,20.41*32:4">
                  garhayantyo 'tha rājānam bhramantyas taddidṛkṣayā //
                   <span class="ref">ViP_5,20.41*32:4</span></p>
               
               
               <p id="ViP_5,20.41*32:5">
                  icchantyo manasas tasya jayety ūcur jayaṃ tataḥ //
                   <span class="ref">ViP_5,20.41*32:5</span></p>
               
               
               <p id="ViP_5,20.42">
                  sakhyaḥ paśyata kṛṣṇasya mukham atyaruṇekṣaṇam <br />
                  gajayuddhakṛtāyāsasvedāmbukaṇikācitam //
                   <span class="ref">ViP_5,20.42</span></p>
               
               
               <p id="ViP_5,20.43">
                  vikāsiśaradambhojam avaśyāyajalokṣitam <br />
                  paribhūya sthitaṃ janma saphalaṃ kriyatāṃ dṛśaḥ //
                   <span class="ref">ViP_5,20.43</span></p>
               
               
               <p id="ViP_5,20.44">
                  śrīvatsāṅkaṃ mahaddhāma bālasyaitad vilokyatām <br />
                  vipakṣakṣapaṇaṃ vakṣo bhujayugmaṃ ca bhāmini //
                   <span class="ref">ViP_5,20.44</span></p>
               
               
               <p id="ViP_5,20.45">
                  kiṃ na paśyasi kundendumṛṇāladhavalānanam <br />
                  balabhadram imaṃ nīlaparidhānam upāgatam //
                   <span class="ref">ViP_5,20.45</span></p>
               
               
               <p id="ViP_5,20.46">
                  valgatā muṣṭikenaitac cāṇūreṇa tathā sakhi <br />
                  kriyate balabhadrasya hāsyam etad vilokyatām //
                   <span class="ref">ViP_5,20.46</span></p>
               
               
               <p id="ViP_5,20.47">
                  sakhyaḥ paśyata cāṇūraṃ niyuddhārtham ayaṃ hariḥ <br />
                  samupaiti na santy atra kiṃ vṛddhā yuktakāriṇaḥ //
                   <span class="ref">ViP_5,20.47</span></p>
               
               <span class="note">G1 ins.:</span>
               
               
               <p id="ViP_5,20.47*33:1">
                  na kiṃcid api jānāti yuktāyuktaṃ mahīpatiḥ //
                   <span class="ref">ViP_5,20.47*33:1</span></p>
               
               
               <p id="ViP_5,20.47*33:2">
                  balābalam avijñātum anenātra na śakyate //
                   <span class="ref">ViP_5,20.47*33:2</span></p>
               
               
               <p id="ViP_5,20.47*33:3">
                  kimarthaṃ mantriṇaś caite mantriṇo rājakarmaṇi //
                   <span class="ref">ViP_5,20.47*33:3</span></p>
               
               
               <p id="ViP_5,20.48">
                  kva yauvanonmukhībhūtasukumāratanur hariḥ <br />
                  kva vajrakaṭhinābhogaśarīro 'yaṃ mahāsuraḥ //
                   <span class="ref">ViP_5,20.48</span></p>
               
               
               <p id="ViP_5,20.49">
                  imau sulalitau raṅge vartete navayauvanau <br />
                  daiteyamallāś cāṇūrapramukhās tv atidāruṇāḥ //
                   <span class="ref">ViP_5,20.49</span></p>
               
               
               <p id="ViP_5,20.50">
                  niyuddhaprāśnikānāṃ tu mahān eṣa vyatikramaḥ <br />
                  yad bālabalinor yuddhaṃ madhyasthaiḥ samupekṣyate //
                   <span class="ref">ViP_5,20.50</span></p>
               
               parāśara uvāca:
               
               <p id="ViP_5,20.51ab">
                  itthaṃ purastrīlokasya vadataś cālayan bhuvam //
                   <span class="ref">ViP_5,20.51ab</span></p>
               
               <span class="note">After 51ab, D2 ins.:</span>
               
               
               <p id="ViP_5,20.51ab*34">
                  niruddhaṃ prāṣṇikair yuktaṃ śrutvā tau rāmakeśavau //
                   <span class="ref">ViP_5,20.51ab*34</span></p>
               
               
               <p id="ViP_5,20.51cd">
                  vavalga baddhakakṣyo 'ntar janasya bhagavān hariḥ //
                   <span class="ref">ViP_5,20.51cd</span></p>
               
               
               <p id="ViP_5,20.52">
                  balabhadro 'pi cāsphoṭya vavalga lalitaṃ yadā <br />
                  pade pade tadā bhūmir yan na śīrṇā tad adbhutam //
                   <span class="ref">ViP_5,20.52</span></p>
               
               
               <p id="ViP_5,20.53">
                  cāṇūreṇa tataḥ kṛṣṇo yuyudhe 'mitavikramaḥ <br />
                  niyuddhakuśalo daityo balabhadreṇa muṣṭikaḥ //
                   <span class="ref">ViP_5,20.53</span></p>
               
               
               <p id="ViP_5,20.54">
                  saṃnipātāvadhūtais tu cāṇūreṇa samaṃ hariḥ <br />
                  kṣepaṇair muṣṭibhiś caiva kīlavajranipātanaiḥ //
                   <span class="ref">ViP_5,20.54</span></p>
               
               <span class="note">After 54, Ś1 ins.:</span>
               
               
               <p id="ViP_5,20.54*35">
                  jānubhiś cānyanirghātais tathā bāhuvighaṭṭitaiḥ //
                   <span class="ref">ViP_5,20.54*35</span></p>
               
               <span class="note">While D5 ins.:</span>
               
               
               <p id="ViP_5,20.54*36">
                  jānubhiś cāśmabhir ghātaiḥ śirobhir avaghaṭṭitaiḥ //
                   <span class="ref">ViP_5,20.54*36</span></p>
               
               
               <p id="ViP_5,20.55">
                  pādoddhūtaiḥ pramṛṣṭaiś ca tayor yuddham abhūn mahat //
                   <span class="ref">ViP_5,20.55</span></p>
               
               
               <p id="ViP_5,20.56">
                  aśastram atighoraṃ tat tayor yuddhaṃ sudāruṇam <br />
                  balaprāṇaviniṣpādyaṃ samājotsavasaṃnidhau //
                   <span class="ref">ViP_5,20.56</span></p>
               
               
               <p id="ViP_5,20.57">
                  yāvad yāvac ca cāṇūro yuyudhe hariṇā saha <br />
                  prāṇahānim avāpāgryāṃ tāvat tāval lavāl lavam //
                   <span class="ref">ViP_5,20.57</span></p>
               
               
               <p id="ViP_5,20.58">
                  kṛṣṇo 'pi yuyudhe tena līlayaiva jaganmayaḥ <br />
                  khedāc cālayatā kopān nijaśekharakesaram //
                   <span class="ref">ViP_5,20.58</span></p>
               
               
               <p id="ViP_5,20.59">
                  balakṣayaṃ vivṛddhiṃ ca dṛṣṭvā cāṇūrakṛṣṇayoḥ <br />
                  vārayām āsa tūryāṇi kaṃsaḥ kopaparāyaṇaḥ //
                   <span class="ref">ViP_5,20.59</span></p>
               
               
               <p id="ViP_5,20.60">
                  mṛdaṅgādiṣu tūryeṣu pratiṣiddheṣu tatkṣaṇāt <br />
                  khe saṃgatāny avādyanta devatūryāṇy anekaśaḥ //
                   <span class="ref">ViP_5,20.60</span></p>
               
               
               <p id="ViP_5,20.61">
                  jaya govinda cāṇūraṃ jahi keśava dānavam <br />
                  ity antardhānagā devās tadocur atiharṣitāḥ //
                   <span class="ref">ViP_5,20.61</span></p>
               
               
               <p id="ViP_5,20.62">
                  cāṇūreṇa ciraṃ kālaṃ krīḍitvā madhusūdanaḥ <br />
                  utpāṭya bhrāmayām āsa tadvadhāya kṛtodyamaḥ //
                   <span class="ref">ViP_5,20.62</span></p>
               
               
               <p id="ViP_5,20.63">
                  bhrāmayitvā śataguṇaṃ daityamallam amitrajit <br />
                  bhūmāv āsphoṭayām āsa gagane gatajīvitam //
                   <span class="ref">ViP_5,20.63</span></p>
               
               
               <p id="ViP_5,20.64">
                  bhūmāv āsphoṭitas tena cāṇūraḥ śatadhāvrajat <br />
                  raktasrāvamahāpaṅkāṃ cakāra sa tadā bhuvam //
                   <span class="ref">ViP_5,20.64</span></p>
               
               
               <p id="ViP_5,20.65">
                  baladevo 'pi tatkālaṃ muṣṭikena mahābalaḥ <br />
                  yuyudhe daityamallena cāṇūreṇa yathā hariḥ //
                   <span class="ref">ViP_5,20.65</span></p>
               
               
               <p id="ViP_5,20.66">
                  so 'py enaṃ muṣṭinā mūrdhni vakṣasy āhatya jānunā <br />
                  pātayitvā dharāpṛṣṭhe niṣpipeṣa gatāyuṣam //
                   <span class="ref">ViP_5,20.66</span></p>
               
               
               <p id="ViP_5,20.67">
                  kṛṣṇas tośalakaṃ bhūyo mallarājaṃ mahābalam <br />
                  vāmamuṣṭiprahāreṇa pātayām āsa bhūtale //
                   <span class="ref">ViP_5,20.67</span></p>
               
               
               <p id="ViP_5,20.68">
                  cāṇūre nihate malle muṣṭike vinipātite <br />
                  nīte kṣayaṃ tośalake sarve mallāḥ pradudruvuḥ //
                   <span class="ref">ViP_5,20.68</span></p>
               
               
               <p id="ViP_5,20.69">
                  vavalgatus tadā raṅge kṛṣṇasaṃkarṣaṇāv ubhau <br />
                  samānavayaso gopān balād ākṛṣya harṣitau //
                   <span class="ref">ViP_5,20.69</span></p>
               
               
               <p id="ViP_5,20.70">
                  kaṃso 'pi koparaktākṣaḥ prāhoccair vyāpṛtān narān <br />
                  gopāv etau samājaughān niṣkrāmyetāṃ balād itaḥ //
                   <span class="ref">ViP_5,20.70</span></p>
               
               
               <p id="ViP_5,20.71">
                  nando 'pi gṛhyatāṃ pāpo nigaḍair āyasair iha <br />
                  avṛddhārheṇa daṇḍena vasudevo 'pi hanyatām //
                   <span class="ref">ViP_5,20.71</span></p>
               
               
               <p id="ViP_5,20.72">
                  valganti gopāḥ kṛṣṇena ye ceme sahitāḥ puraḥ <br />
                  gāvo hriyantām eteṣāṃ yac cāsti vasu kiṃcana //
                   <span class="ref">ViP_5,20.72</span></p>
               
               
               <p id="ViP_5,20.73">
                  evam ājñāpayānaṃ tu prahasya madhusūdanaḥ <br />
                  utplutyāruhya taṃ mañcaṃ kaṃsaṃ jagrāha vegataḥ //
                   <span class="ref">ViP_5,20.73</span></p>
               
               
               <p id="ViP_5,20.74">
                  keśeṣv ākṛṣya vigalatkirīṭam avanītale <br />
                  kaṃsaṃ sa pātayām āsa tasyopari papāta ca //
                   <span class="ref">ViP_5,20.74</span></p>
               
               
               <p id="ViP_5,20.75">
                  niḥśeṣajagadādhāraguruṇā patatopari <br />
                  kṛṣṇena tyājitaḥ prāṇān ugrasenātmajo nṛpaḥ //
                   <span class="ref">ViP_5,20.75</span></p>
               
               
               <p id="ViP_5,20.76">
                  mṛtasya keśeṣu tadā gṛhītvā madhusūdanaḥ <br />
                  cakarṣa dehaṃ kaṃsasya raṅgamadhye mahābalaḥ //
                   <span class="ref">ViP_5,20.76</span></p>
               
               
               <p id="ViP_5,20.77">
                  gauraveṇātimahatā parikhā tena kṛṣyatā <br />
                  kṛtā kaṃsasya dehena vegeneva mahāmbhasaḥ //
                   <span class="ref">ViP_5,20.77</span></p>
               
               
               <p id="ViP_5,20.78">
                  kaṃse gṛhīte kṛṣṇena tadbhrātābhyāgato ruṣā <br />
                  sunāmā balabhadreṇa līlayaiva nipātitaḥ //
                   <span class="ref">ViP_5,20.78</span></p>
               
               
               <p id="ViP_5,20.79">
                  tato hāhākṛtaṃ sarvam āsīt tad raṅgamaṇḍalam <br />
                  avajñayā hataṃ dṛṣṭvā kṛṣṇena mathureśvaram //
                   <span class="ref">ViP_5,20.79</span></p>
               
               
               <p id="ViP_5,20.80">
                  kṛṣṇo 'pi vasudevasya pādau jagrāha satvaraḥ <br />
                  devakyāś ca mahābāhur baladevasahāyavān //
                   <span class="ref">ViP_5,20.80</span></p>
               
               
               <p id="ViP_5,20.81">
                  utthāpya vasudevas taṃ devakī ca janārdanam <br />
                  smṛtajanmoktavacanau tāv eva praṇatau sthitau //
                   <span class="ref">ViP_5,20.81</span></p>
               
               vasudeva uvāca:
               
               <p id="ViP_5,20.82">
                  prasīda sīdatāṃ deva devānāṃ varada prabho <br />
                  tathāvayoḥ prasādena kṛtoddhāraś ca keśava //
                   <span class="ref">ViP_5,20.82</span></p>
               
               
               <p id="ViP_5,20.83">
                  ārādhito yad bhagavān avatīrṇo gṛhe mama <br />
                  durvṛttanidhanārthāya tena naḥ pāvitaṃ kulam //
                   <span class="ref">ViP_5,20.83</span></p>
               
               
               <p id="ViP_5,20.84">
                  tvam antaḥ sarvabhūtānāṃ sarvabhūteṣv avasthitaḥ <br />
                  pravartete samastātmaṃs tvatto bhūtabhaviṣyatī //
                   <span class="ref">ViP_5,20.84</span></p>
               
               
               <p id="ViP_5,20.85">
                  yajñais tvam ijyase nityaṃ sarvadevamayācyuta <br />
                  tvam eva yajño yaṣṭā ca yajñānāṃ parameśvaraḥ //
                   <span class="ref">ViP_5,20.85</span></p>
               
               <span class="note">D3,G2, ed. Veṅk. ins.:</span>
               
               
               <p id="ViP_5,20.85*37">
                  samudbhavaḥ samastasya jagatas tvaṃ janārdana //
                   <span class="ref">ViP_5,20.85*37</span></p>
               
               
               <p id="ViP_5,20.86">
                  sāpahnavaṃ mama mano yad etat tvayi jāyate <br />
                  devakyāś cātmajaprītyā tad atyantaviḍambanā //
                   <span class="ref">ViP_5,20.86</span></p>
               
               
               <p id="ViP_5,20.87">
                  kva kartā sarvabhūtānām anādinidhano bhavān <br />
                  kva me manuṣyakasyaiṣā jihvā putreti vakṣyati //
                   <span class="ref">ViP_5,20.87</span></p>
               
               
               <p id="ViP_5,20.88">
                  jagad etaj jagannātha saṃbhūtam akhilaṃ yataḥ <br />
                  kayā yuktyā vinā māyāṃ so 'smattaḥ saṃbhaviṣyati //
                   <span class="ref">ViP_5,20.88</span></p>
               
               
               <p id="ViP_5,20.89">
                  yasmin pratiṣṭhitaṃ sarvaṃ jagat sthāvarajaṅgamam <br />
                  sa koṣṭhotsaṅgaśayano manuṣyāj jāyate katham //
                   <span class="ref">ViP_5,20.89</span></p>
               
               
               <p id="ViP_5,20.90">
                  sa tvaṃ prasīda parameśvara pāhi viśvam aṃśāvatārakaraṇair na mamāsi putraḥ <br />
                  ābrahmapādapam ayaṃ jagad etad īśa tvatto vimohayasi kiṃ parameśvarātman //
                   <span class="ref">ViP_5,20.90</span></p>
               
               
               <p id="ViP_5,20.91">
                  māyāvimohitadṛśā tanayo mameti kaṃsād bhayaṃ kṛtam apāstabhayātitīvram <br />
                  nīto 'si gokulam ito 'tibhayākulasya vṛddhiṃ gato 'si mama nāsti mamatvam īśa //
                   <span class="ref">ViP_5,20.91</span></p>
               
               
               <p id="ViP_5,20.92">
                  karmāṇi rudramarudaśviśatakratūnāṃ sādhyāni yāni na bhavanti nirīkṣitāni <br />
                  tvaṃ viṣṇur īśa jagatām upakārahetoḥ prāpto 'si naḥ parigataṃ vigato hi mohaḥ //
                   <span class="ref">ViP_5,20.92</span></p>
               
               
               <p>[[iti śrīviṣṇupurāṇe pañcame 'ṃśe viṃśo 'dhyāyaḥ ]]</p>
               
               </div>
            
            <div id="d1e83338">
               parāśara uvāca:
               
               <p id="ViP_5,21.1">
                  tau samutpannavijñānau bhagavatkarmadarśanāt <br />
                  devakīvasudevau tu dṛṣṭvā māyāṃ punar hariḥ <br />
                  mohāya yaducakrasya vitatāna sa vaiṣṇavīm //
                   <span class="ref">ViP_5,21.1</span></p>
               
               
               <p id="ViP_5,21.2">
                  uvāca cāmba bhos tāta cirād utkaṇṭhitena me <br />
                  bhavantau kaṃsabhītena dṛṣṭau saṃkarṣaṇena ca //
                   <span class="ref">ViP_5,21.2</span></p>
               
               
               <p id="ViP_5,21.3">
                  kurvatāṃ yāti yaḥ kālo mātāpitror apūjanam <br />
                  tat khaṇḍam āyuṣo vyarthaṃ sādhūnām upajāyate //
                   <span class="ref">ViP_5,21.3</span></p>
               
               
               <p id="ViP_5,21.4">
                  gurudevadvijātīnāṃ mātāpitroś ca pūjanam <br />
                  kurvatāṃ saphalaṃ janma dehināṃ tāta jāyate //
                   <span class="ref">ViP_5,21.4</span></p>
               
               
               <p id="ViP_5,21.5">
                  tat kṣantavyam idaṃ sarvam atikramakṛtaṃ pitaḥ <br />
                  kaṃsapratāpavīryābhyām āvayoḥ paravaśyayoḥ //
                   <span class="ref">ViP_5,21.5</span></p>
               
               parāśara uvāca:
               
               <p id="ViP_5,21.6">
                  ity uktvātha praṇamyobhau yaduvṛddhān anukramāt <br />
                  yathāvad abhipūjyātha cakratuḥ pauramānanam //
                   <span class="ref">ViP_5,21.6</span></p>
               
               
               <p id="ViP_5,21.7">
                  kaṃsapatnyas tataḥ kaṃsaṃ parivārya hataṃ bhuvi <br />
                  vilepur mātaraś cāsya duḥkhaśokapariplutāḥ //
                   <span class="ref">ViP_5,21.7</span></p>
               
               
               <p id="ViP_5,21.8">
                  bahuprakāram atyarthaṃ paścāttāpāturo hariḥ <br />
                  tāḥ samāśvāsayām āsa svayam asrāvilekṣaṇaḥ //
                   <span class="ref">ViP_5,21.8</span></p>
               
               
               <p id="ViP_5,21.9">
                  ugrasenaṃ tato bandhān mumoca madhusūdanaḥ <br />
                  abhyaṣiñcat tathaivainaṃ nijarājye hatātmajam //
                   <span class="ref">ViP_5,21.9</span></p>
               
               
               <p id="ViP_5,21.10">
                  rājye 'bhiṣiktaḥ kṛṣṇena yadusiṃhaḥ sutasya saḥ <br />
                  cakāra pretakāryāṇi ye cānye tatra ghātitāḥ //
                   <span class="ref">ViP_5,21.10</span></p>
               
               
               <p id="ViP_5,21.11">
                  kṛtaurdhvadaihikaṃ cainaṃ siṃhāsanagataṃ hariḥ <br />
                  uvācājñāpaya vibho yat kāryam aviśaṅkitaḥ //
                   <span class="ref">ViP_5,21.11</span></p>
               
               
               <p id="ViP_5,21.12">
                  yayātiśāpād vaṃśo 'yam arājyārho 'pi sāmpratam <br />
                  mayi bhṛtye sthite devān ājñāpayatu kiṃ nṛpaiḥ //
                   <span class="ref">ViP_5,21.12</span></p>
               
               parāśara uvāca:
               
               <p id="ViP_5,21.13">
                  ity uktvā so 'smarad vāyum ājagāma ca tatkṣaṇāt <br />
                  uvāca cainaṃ bhagavān keśavaḥ kāryamānuṣaḥ //
                   <span class="ref">ViP_5,21.13</span></p>
               
               
               <p id="ViP_5,21.14">
                  gacchendraṃ brūhi vāyo tvam alaṃ garveṇa vāsava <br />
                  dīyatām ugrasenāya sudharmā bhavatā sabhā //
                   <span class="ref">ViP_5,21.14</span></p>
               
               
               <p id="ViP_5,21.15">
                  kṛṣṇo bravīti rājārham etad ratnam anuttamam <br />
                  sudharmākhyā sabhā yuktam asyāṃ yadubhir āsitum //
                   <span class="ref">ViP_5,21.15</span></p>
               
               parāśara uvāca:
               
               <p id="ViP_5,21.16">
                  ity uktaḥ pavano gatvā sarvam āha śacīpatim <br />
                  dadau so 'pi sudharmākhyāṃ sabhāṃ vāyoḥ puraṃdaraḥ //
                   <span class="ref">ViP_5,21.16</span></p>
               
               
               <p id="ViP_5,21.17">
                  vāyunā cāhṛtāṃ divyāṃ sabhāṃ te yadupuṃgavāḥ <br />
                  bubhujuḥ sarvaratnāḍhyāṃ govindabhujasaṃśrayāt //
                   <span class="ref">ViP_5,21.17</span></p>
               
               
               <p id="ViP_5,21.18">
                  viditākhilavijñānau sarvajñānamayāv api <br />
                  śiṣyācāryakramaṃ vīrau khyāpayantau yadūttamau //
                   <span class="ref">ViP_5,21.18</span></p>
               
               
               <p id="ViP_5,21.19">
                  tataḥ sāndīpaniṃ kāśyam avantīpuravāsinam <br />
                  astrārthaṃ jagmatur vīrau baladevajanārdanau //
                   <span class="ref">ViP_5,21.19</span></p>
               
               <span class="note">After 19c ed. Veṅk. ins.:</span>
               
               
               <p id="ViP_5,21.19*38:1">
                  .... .... kṛtopanayanakramau //
                   <span class="ref">ViP_5,21.19*38:1</span></p>
               
               
               <p id="ViP_5,21.19*38:2">
                  vedābhyāsakṛtaprītī .... .... //
                   <span class="ref">ViP_5,21.19*38:2</span></p>
               
               
               <p id="ViP_5,21.20">
                  tasya śiṣyatvam abhyetya guruvṛttiparau hi tau <br />
                  darśayāṃ cakratur vīrāv ācāram akhile jane //
                   <span class="ref">ViP_5,21.20</span></p>
               
               
               <p id="ViP_5,21.21">
                  sarahasyaṃ dhanurvedaṃ sasaṃgraham adhīyatām <br />
                  ahorātraiś catuḥṣaṣṭyā tad adbhutam abhūd dvija //
                   <span class="ref">ViP_5,21.21</span></p>
               
               
               <p id="ViP_5,21.22">
                  sāṃdīpanir asaṃbhāvyaṃ tayoḥ karmātimānuṣam <br />
                  vicintya tau tadā mene prāptau candradivākarau //
                   <span class="ref">ViP_5,21.22</span></p>
               <span class="note">After 22, ed. Veṅk. ins.:</span>
               
               
               <p id="ViP_5,21.22*39">
                  sāṅgāṃś ca caturo vedān sarvaśāstrāṇi caiva hi //
                   <span class="ref">ViP_5,21.22*39</span></p>
               
               
               <p id="ViP_5,21.23">
                  astragrāmam aśeṣaṃ ca proktamātram avāpya tau <br />
                  ūcatur vriyatāṃ yā te dātavyā gurudakṣiṇā //
                   <span class="ref">ViP_5,21.23</span></p>
               
               
               <p id="ViP_5,21.24">
                  so 'py atīndriyam ālokya tayoḥ karma mahāmatiḥ <br />
                  ayācata mṛtaṃ putraṃ prabhāse lavaṇārṇave //
                   <span class="ref">ViP_5,21.24</span></p>
               
               <span class="note">After 24, G2 ins.:</span>
               
               
               <p id="ViP_5,21.24*40">
                  tatheti coktvā prayayau rāmeṇa sahitodadhim //
                   <span class="ref">ViP_5,21.24*40</span></p>
               
               
               <p id="ViP_5,21.25">
                  gṛhītāstrau tatas tau tu sārghapātro mahodadhiḥ <br />
                  uvāca na mayā putro hṛtaḥ sāṃdīpaner iti //
                   <span class="ref">ViP_5,21.25</span></p>
               
               <span class="note">After 521.25a B1 l. 1 only,D3.4, T1,M1 ins.:</span>
               
               
               <p id="ViP_5,21.25*41:1">
                  .... .... rathenāgatya cārṇavam //
                   <span class="ref">ViP_5,21.25*41:1</span></p>
               
               
               <p id="ViP_5,21.25*41:2">
                  dīyatāṃ sāgara kṣipraṃ putraṃ sāṃdīpaner iti //
                   <span class="ref">ViP_5,21.25*41:2</span></p>
               
               
               <p id="ViP_5,21.25*41:3">
                  tataḥ sa vyathitas tūrṇaṃ .... .... //
                   <span class="ref">ViP_5,21.25*41:3</span></p>
               
               
               <p id="ViP_5,21.26">
                  daityaḥ pañcajano nāma śaṅkharūpaḥ sa bālakam <br />
                  jagrāha so 'sti salile mamaivāsurasūdana //
                   <span class="ref">ViP_5,21.26</span></p>
               
               parāśara uvāca:
               
               <p id="ViP_5,21.27">
                  ity ukto 'ntar jalaṃ gatvā hatvā pañcajanaṃ ca tam <br />
                  kṛṣṇo jagrāha tasyāsthiprabhavaṃ śaṅkham uttamam //
                   <span class="ref">ViP_5,21.27</span></p>
               
               
               <p id="ViP_5,21.28">
                  yasya nādena daityānāṃ balahānir ajāyata <br />
                  devānāṃ vavṛdhe tejo yāty adharmaś ca saṃkṣayam //
                   <span class="ref">ViP_5,21.28</span></p>
               
               
               <p id="ViP_5,21.29">
                  taṃ pāñcajanyam āpūrya gatvā yamapurīṃ hariḥ <br />
                  baladevaś ca balavāñ jitvā vaivasvataṃ yamam //
                   <span class="ref">ViP_5,21.29</span></p>
               
               
               <p id="ViP_5,21.30">
                  taṃ bālaṃ yātanāsaṃsthaṃ yathāpūrvaśarīriṇam <br />
                  pitre pradattavān kṛṣṇo balaś ca balināṃ varaḥ //
                   <span class="ref">ViP_5,21.30</span></p>
               
               
               <p id="ViP_5,21.31">
                  mathurāṃ ca punaḥ prāptāv ugrasenena pālitām <br />
                  prahṛṣṭapuruṣastrīkāv ubhau rāmajanārdanau //
                   <span class="ref">ViP_5,21.31</span></p>
               
               
               <p>[[iti śrīviṣṇupurāṇe pañcame 'ṃśe ekaviṃśo 'dhyāyaḥ ]]</p>
               
               </div>
            
            <div id="d1e84042">
               parāśara uvāca:
               
               <p id="ViP_5,22.1">
                  jarāsaṃdhasute kaṃsa upayeme mahābalaḥ <br />
                  astiṃ prāptiṃ ca maitreya tayor bhartṛhaṇaṃ harim //
                   <span class="ref">ViP_5,22.1</span></p>
               
               
               <p id="ViP_5,22.2">
                  mahābalaparīvāro magadhādhipatir balī <br />
                  hantum abhyāyayau kopāj jarāsaṃdhaḥ sa yādavam //
                   <span class="ref">ViP_5,22.2</span></p>
               
               
               <p id="ViP_5,22.3">
                  upetya mathurāṃ so 'tha rurodha magadheśvaraḥ <br />
                  akṣauhiṇībhiḥ sainyasya trayoviṃśatibhir vṛtaḥ //
                   <span class="ref">ViP_5,22.3</span></p>
               
               
               <p id="ViP_5,22.4">
                  niṣkramyālpaparīvārāv ubhau rāmajanārdanau <br />
                  yuyudhāte samaṃ tasya balinau balisainikaiḥ //
                   <span class="ref">ViP_5,22.4</span></p>
               
               
               <p id="ViP_5,22.5">
                  tato rāmaś ca kṛṣṇaś ca cakrāte matim uttamām <br />
                  āyudhānāṃ purāṇānām ādāne munisattama //
                   <span class="ref">ViP_5,22.5</span></p>
               
               
               <p id="ViP_5,22.6">
                  anantaraṃ hareḥ śārṅgaṃ tūṇau cākṣayasāyakau <br />
                  ākāśād āgatau vipra tathā kaumodakī gadā //
                   <span class="ref">ViP_5,22.6</span></p>
               
               
               <p id="ViP_5,22.7">
                  halaṃ ca balabhadrasya gaganād āgataṃ jvalat <br />
                  manasābhimataṃ vipra saunandaṃ musalaṃ tathā //
                   <span class="ref">ViP_5,22.7</span></p>
               
               
               <p id="ViP_5,22.8">
                  tato yuddhe parājitya sasainyaṃ magadhādhipam <br />
                  purīṃ viviśatur vīrāv ubhau rāmajanārdanau //
                   <span class="ref">ViP_5,22.8</span></p>
               
               
               <p id="ViP_5,22.9">
                  jite tasmin sudurvṛtte jarāsaṃdhe mahāmune <br />
                  jīvamāne gate kṛṣṇas taṃ nāmanyata nirjitam //
                   <span class="ref">ViP_5,22.9</span></p>
               
               
               <p id="ViP_5,22.10">
                  punar apy ājagāmātha jarāsaṃdho balānvitaḥ <br />
                  jitaś ca rāmakṛṣṇābhyām apakrānto dvijottama //
                   <span class="ref">ViP_5,22.10</span></p>
               
               
               <p id="ViP_5,22.11">
                  daśa cāṣṭau ca saṃgrāmān evam atyantadurmadaḥ <br />
                  yadubhir māgadho rājā cakre kṛṣṇapurogamaiḥ //
                   <span class="ref">ViP_5,22.11</span></p>
               
               
               <p id="ViP_5,22.12">
                  sarveṣv eteṣu yuddheṣu yādavaiḥ sa parājitaḥ <br />
                  apakrānto jarāsaṃdhaḥ svalpasainyair balādhikaḥ //
                   <span class="ref">ViP_5,22.12</span></p>
               
               
               <p id="ViP_5,22.13">
                  tad balaṃ yādavānāṃ tair ajitaṃ yad anekaśaḥ <br />
                  tat tu saṃnidhimāhātmyaṃ viṣṇor aṃśasya cakriṇaḥ //
                   <span class="ref">ViP_5,22.13</span></p>
               
               
               <p id="ViP_5,22.14">
                  manuṣyadharmaśīlasya līlā sā jagataḥ pateḥ <br />
                  astrāṇy anekarūpāṇi yad arātiṣu muñcati //
                   <span class="ref">ViP_5,22.14</span></p>
               
               
               <p id="ViP_5,22.15">
                  manasaiva jagatsṛṣṭiṃ saṃhāraṃ ca karoti yaḥ <br />
                  tasyāripakṣakṣapaṇe kiyān udyamavistaraḥ //
                   <span class="ref">ViP_5,22.15</span></p>
               
               
               <p id="ViP_5,22.16">
                  tathāpi ye manuṣyāṇāṃ dharmās tadanuvartanam <br />
                  kurvan balavatā saṃdhiṃ hīnair yuddhaṃ karoty asau //
                   <span class="ref">ViP_5,22.16</span></p>
               
               
               <p id="ViP_5,22.17">
                  sāma copapradānaṃ ca tathā bhedaṃ pradarśayan <br />
                  karoti daṇḍapātaṃ ca kvacid eva palāyanam //
                   <span class="ref">ViP_5,22.17</span></p>
               
               
               <p id="ViP_5,22.18">
                  manuṣyadehināṃ ceṣṭām ity evam anuvartataḥ <br />
                  līlā jagatpates tasya chandataḥ saṃpravartate //
                   <span class="ref">ViP_5,22.18</span></p>
               
               
               <p>[[iti śrīviṣṇupurāṇe pañcame 'ṃśe dvāviṃśo 'dhyāyaḥ ]]</p>
               
               </div>
            
            <div id="d1e84394">
               parāśara uvāca:
               
               <p id="ViP_5,23.1">
                  gārgyaṃ goṣṭhyāṃ dvijaṃ śyālaḥ ṣaṇḍa ity uktavān dvija <br />
                  yadūnāṃ saṃnidhau sarve jahasur yādavās tataḥ //
                   <span class="ref">ViP_5,23.1</span></p>
               
               
               <p id="ViP_5,23.2">
                  tataḥ kopasamāviṣṭo dakṣiṇāpatham etya saḥ <br />
                  sutam icchaṃs tapas tepe yaducakrabhayāvaham //
                   <span class="ref">ViP_5,23.2</span></p>
               
               
               <p id="ViP_5,23.3">
                  ārādhayan mahādevaṃ so 'yaścūrṇam abhakṣayat <br />
                  dadau varaṃ ca tuṣṭo 'smai varṣe dvādaśame haraḥ //
                   <span class="ref">ViP_5,23.3</span></p>
               
               
               <p id="ViP_5,23.4">
                  sabhājayām āsa ca taṃ yavaneśo hy anātmajaḥ <br />
                  tadyoṣitsaṃgamāc cāsya putro 'bhūd alisaṃnibhaḥ //
                   <span class="ref">ViP_5,23.4</span></p>
               
               
               <p id="ViP_5,23.5">
                  taṃ kālayavanaṃ nāma rājye sve yavaneśvaraḥ <br />
                  abhiṣicya vanaṃ yāto vajrāgrakaṭhinorasam //
                   <span class="ref">ViP_5,23.5</span></p>
               
               
               <p id="ViP_5,23.6">
                  sa tu vīryamadonmattaḥ pṛthivyāṃ balino nṛpān <br />
                  papraccha nāradas tasmai kathayām āsa yādavān //
                   <span class="ref">ViP_5,23.6</span></p>
               
               
               <p id="ViP_5,23.7">
                  mlecchakoṭisahasrāṇāṃ sahasraiḥ so 'bhisaṃvṛtaḥ <br />
                  gajāśvarathasaṃpannaiś cakāra paramodyamam //
                   <span class="ref">ViP_5,23.7</span></p>
               
               
               <p id="ViP_5,23.8">
                  prayayau cāvyavacchinnaṃ chinnayāno dine dine <br />
                  yādavān prati sāmarṣo maitreya mathurāṃ purīm //
                   <span class="ref">ViP_5,23.8</span></p>
               
               
               <p id="ViP_5,23.9">
                  kṛṣṇo 'pi cintayām āsa kṣapitaṃ yādavaṃ balam <br />
                  yavanena raṇe gamyaṃ māgadhasya bhaviṣyati //
                   <span class="ref">ViP_5,23.9</span></p>
               
               
               <p id="ViP_5,23.10">
                  māgadhena balaṃ kṣīṇaṃ sa kālayavano balī <br />
                  hantā tad idam āyātaṃ yadūnāṃ vyasanaṃ dvidhā //
                   <span class="ref">ViP_5,23.10</span></p>
               
               
               <p id="ViP_5,23.11">
                  tasmād durgaṃ kariṣyāmi yadūnām aridurjayam <br />
                  striyo 'pi yatra yudhyeyuḥ kiṃ punar vṛṣṇipuṃgavāḥ //
                   <span class="ref">ViP_5,23.11</span></p>
               
               
               <p id="ViP_5,23.12">
                  mayi matte pramatte vā supte pravasite tathā <br />
                  yādavābhibhavaṃ duṣṭā mā kurvaṃs tv arayo 'dhikāḥ //
                   <span class="ref">ViP_5,23.12</span></p>
               
               
               <p id="ViP_5,23.13">
                  iti saṃcintya govindo yojanāni mahodadhim <br />
                  yayāce dvādaśa purīṃ dvārakāṃ tatra nirmame //
                   <span class="ref">ViP_5,23.13</span></p>
               
               
               <p id="ViP_5,23.14">
                  mahodyānāṃ mahāvaprāṃ taḍāgaśataśobhitām <br />
                  prākāragṛhasaṃbādhām indrasyevāmarāvatīm //
                   <span class="ref">ViP_5,23.14</span></p>
               
               
               <p id="ViP_5,23.15">
                  mathurāvāsino lokāṃs tatrānīya janārdanaḥ <br />
                  āsanne kālayavane mathurāṃ ca svayaṃ yayau //
                   <span class="ref">ViP_5,23.15</span></p>
               
               
               <p id="ViP_5,23.16">
                  bahir āvasite sainye mathurāyā nirāyudhaḥ <br />
                  nirjagāma sa govindo dadṛśe yavaneśvaram //
                   <span class="ref">ViP_5,23.16</span></p>
               
               
               <p id="ViP_5,23.17">
                  sa jñātvā vāsudevaṃ taṃ bāhupraharaṇo nṛpaḥ <br />
                  anuyāto mahāyogicetobhiḥ prāpyate na yaḥ //
                   <span class="ref">ViP_5,23.17</span></p>
               
               
               <p id="ViP_5,23.18">
                  tenānuyātaḥ kṛṣṇo 'pi praviveśa mahāguhām <br />
                  yatra śete mahāvīryo mucukundo nareśvaraḥ //
                   <span class="ref">ViP_5,23.18</span></p>
               
               
               <p id="ViP_5,23.19">
                  so 'pi praviṣṭo yavano dṛṣṭvā śayyāgataṃ naram <br />
                  pādena tāḍayām āsa matvā kṛṣṇaṃ sudurmatiḥ //
                   <span class="ref">ViP_5,23.19</span></p>
               
               <span class="note">ed. Veṅk. ins.:</span>
               
               
               <p id="ViP_5,23.19*42">
                  utthāya mucukundo 'pi dadarśa yavanaṃ nṛpaḥ //
                   <span class="ref">ViP_5,23.19*42</span></p>
               
               
               <p id="ViP_5,23.20">
                  dṛṣṭamātraś ca tenāsau jajvāla yavano 'gninā <br />
                  tatkrodhajena maitreya bhasmībhūtaś ca tatkṣaṇāt //
                   <span class="ref">ViP_5,23.20</span></p>
               
               
               <p id="ViP_5,23.21">
                  sa hi devāsure yuddhe gato jitvā mahāsurān <br />
                  nidrārtaḥ sumahat kālaṃ nidrāṃ vavre varaṃ surān //
                   <span class="ref">ViP_5,23.21</span></p>
               
               
               <p id="ViP_5,23.22">
                  proktaś ca devaiḥ saṃsuptaṃ yas tvām utthāpayiṣyati <br />
                  dehajenāgninā sadyaḥ sa tu bhasmībhaviṣyati //
                   <span class="ref">ViP_5,23.22</span></p>
               
               
               <p id="ViP_5,23.23">
                  evaṃ dagdhvā sa taṃ pāpaṃ dṛṣṭvā ca madhusūdanam <br />
                  kas tvam ity āha so 'py āha jāto 'haṃ śaśinaḥ kule <br />
                  vasudevasya tanayo yador vaṃśasamudbhavaḥ //
                   <span class="ref">ViP_5,23.23</span></p>
               
               
               <p id="ViP_5,23.24">
                  mucukundo 'pi tatrāsau vṛddhagargavaco 'smarat //
                   <span class="ref">ViP_5,23.24</span></p>
               
               
               <p id="ViP_5,23.25">
                  saṃsmṛtya praṇipatyainaṃ sarvaṃ sarveśvaraṃ harim <br />
                  prāha jñāto bhavān viṣṇor aṃśas tvaṃ parameśvara //
                   <span class="ref">ViP_5,23.25</span></p>
               
               
               <p id="ViP_5,23.26">
                  purā gargeṇa kathitam aṣṭāviṃśatime yuge <br />
                  dvāparānte harer janma yador vaṃśe bhaviṣyati //
                   <span class="ref">ViP_5,23.26</span></p>
               
               
               <p id="ViP_5,23.27">
                  sa tvaṃ prāpto na saṃdeho martyānām upakārakṛt //
                   <span class="ref">ViP_5,23.27</span></p>
               
               
               <p id="ViP_5,23.28">
                  tathā hi sumahat tejo nālaṃ soḍhum ahaṃ tava <br />
                  tathā hi sajalāmbhodanādadhīrataraṃ tava <br />
                  vākyaṃ namati caivorvī yuṣmatpādaprapīḍitā //
                   <span class="ref">ViP_5,23.28</span></p>
               
               
               <p id="ViP_5,23.29">
                  devāsuramahāyuddhe daityasainyamahābhaṭāḥ <br />
                  na sehur mama tejas te tvattejo na sahāmy aham //
                   <span class="ref">ViP_5,23.29</span></p>
               
               <span class="note">D4 ins.:</span>
               
               
               <p id="ViP_5,23.29*43">
                  yaḥ saṃsmarati tasyaitat tejas tvāṃ śaraṇaṃ gataḥ //
                   <span class="ref">ViP_5,23.29*43</span></p>
               
               
               <p id="ViP_5,23.30">
                  saṃsārapatitasyaiko jantos tvaṃ śaraṇaṃ param <br />
                  sa prasīda prapannārtihantar hara mamāśubham //
                   <span class="ref">ViP_5,23.30</span></p>
               
               
               <p id="ViP_5,23.31">
                  tvaṃ payonidhayaḥ śailāḥ saritas tvaṃ vanāni ca <br />
                  medinī gaganaṃ vāyur āpo 'gnis tvaṃ tathā manaḥ //
                   <span class="ref">ViP_5,23.31</span></p>
               
               
               <p id="ViP_5,23.32">
                  buddhir avyākṛtaṃ prāṇāḥ prāṇeśas tvaṃ tathā pumān <br />
                  puṃsaḥ parataraṃ yac ca vyāpy ajanmavikalpavat //
                   <span class="ref">ViP_5,23.32</span></p>
               
               
               <p id="ViP_5,23.33">
                  śabdādihīnam ajaram ameyaṃ kṣayavarjitam <br />
                  avṛddhināśaṃ tad brahma tvam ādyantavivarjitam //
                   <span class="ref">ViP_5,23.33</span></p>
               
               
               <p id="ViP_5,23.34">
                  tvatto 'marāḥ sapitaro yakṣagandharvakiṃnarāḥ <br />
                  siddhāś cāpsarasas tvatto manuṣyāḥ paśavaḥ khagāḥ //
                   <span class="ref">ViP_5,23.34</span></p>
               
               
               <p id="ViP_5,23.35ab">
                  sarīsṛpā mṛgāḥ sarve tvattaḥ sarve mahīruhāḥ //
                   <span class="ref">ViP_5,23.35ab</span></p>
               
               <span class="note">T1 ins.:</span>
               
               
               <p id="ViP_5,23.35ab*44">
                  sthūlā madhyās tathā sūkṣmāḥ sūkṣmāt sūkṣmatarāś ca ye //
                   <span class="ref">ViP_5,23.35ab*44</span></p>
               
               
               <p id="ViP_5,23.35cd">
                  yac ca bhūtaṃ bhaviṣyac ca kiṃcid atra carācaram //
                   <span class="ref">ViP_5,23.35cd</span></p>
               
               
               <p id="ViP_5,23.36">
                  amūrtaṃ mūrtam athavā sthūlaṃ sūkṣmataraṃ sthitam <br />
                  tat sarvaṃ tvaṃ jagatkartar nāsti kiṃcit tvayā vinā //
                   <span class="ref">ViP_5,23.36</span></p>
               
               
               <p id="ViP_5,23.37">
                  mayā saṃsāracakre 'smin bhramatā bhagavan sadā <br />
                  tāpatrayābhibhūtena na prāptā nirvṛtiḥ kvacit //
                   <span class="ref">ViP_5,23.37</span></p>
               
               
               <p id="ViP_5,23.38">
                  duḥkhāny eva sukhānīti mṛgatṛṣṇājalāśayā <br />
                  mayā nātha gṛhītāni tāni tāpāya cābhavan //
                   <span class="ref">ViP_5,23.38</span></p>
               
               
               <p id="ViP_5,23.39">
                  rājyam urvī balaṃ kośo mitrapakṣas tathātmajāḥ <br />
                  bhāryā bhṛtyajano ye ca śabdādyā viṣayāḥ prabho //
                   <span class="ref">ViP_5,23.39</span></p>
               
               
               <p id="ViP_5,23.40">
                  sukhabuddhyā mayā sarvaṃ gṛhītam idam avyaya <br />
                  pariṇāme tad eveśa tāpātmakam abhūn mama //
                   <span class="ref">ViP_5,23.40</span></p>
               
               
               <p id="ViP_5,23.41">
                  devalokagatiṃ prāpto nātha devagaṇo 'pi hi <br />
                  mattaḥ sāhāyyakāmo 'bhūc śāśvatī kutra nirvṛtiḥ //
                   <span class="ref">ViP_5,23.41</span></p>
               
               
               <p id="ViP_5,23.42">
                  tvām anārādhya jagatāṃ sarveṣāṃ prabhavāspadam <br />
                  śāśvatī prāpyate kena parameśvara nirvṛtiḥ //
                   <span class="ref">ViP_5,23.42</span></p>
               
               
               <p id="ViP_5,23.43">
                  tvanmāyāmūḍhamanaso janmamṛtyujarādikam <br />
                  avāpya tāpān paśyanti pretarājānanaṃ narāḥ //
                   <span class="ref">ViP_5,23.43</span></p>
               
               
               <p id="ViP_5,23.44">
                  tato nijakriyāsūtinarakeṣv atidāruṇam <br />
                  prāpnuvanti narā duḥkham asvarūpavidas tava //
                   <span class="ref">ViP_5,23.44</span></p>
               
               
               <p id="ViP_5,23.45">
                  aham atyantaviṣayī mohitas tava māyayā <br />
                  mamatvagarvagartāntar bhramāmi parameśvara //
                   <span class="ref">ViP_5,23.45</span></p>
               
               
               <p id="ViP_5,23.46">
                  so 'haṃ tvāṃ śaraṇam apāram īśam īḍyaṃ saṃprāptaḥ paramapadaṃ yato na kiṃcit <br />
                  saṃsāraśramaparitāpataptacetā nirvāṇe pariṇatadhāmni sābhilāṣaḥ //
                   <span class="ref">ViP_5,23.46</span></p>
               
               
               <p>[[iti śrīviṣṇupurāṇe pañcame 'ṃśe trayoviṃśo 'dhyāyaḥ ]]</p>
               
               </div>
            
            <div id="d1e85323">
               parāśara uvāca:
               
               <p id="ViP_5,24.1">
                  itthaṃ stutas tadā tena mucukundena dhīmatā <br />
                  prāheśaḥ sarvabhūtānām anādir bhagavān hariḥ //
                   <span class="ref">ViP_5,24.1</span></p>
               
               
               <p id="ViP_5,24.2">
                  yathābhivāñchitān divyān lokān gaccha nareśvara <br />
                  avyāhataparaiśvaryo matprasādopabṛṃhitaḥ //
                   <span class="ref">ViP_5,24.2</span></p>
               
               
               <p id="ViP_5,24.3">
                  bhuktvā divyān mahābhogān bhaviṣyasi mahākule <br />
                  jātismaro matprasādāt tato mokṣam avāpsyasi //
                   <span class="ref">ViP_5,24.3</span></p>
               
               parāśara uvāca:
               
               <p id="ViP_5,24.4">
                  ity uktaḥ praṇipatyeśaṃ jagatām acyutaṃ nṛpaḥ <br />
                  guhāmukhād viniṣkrāntaḥ dadṛśe so 'lpakān narān //
                   <span class="ref">ViP_5,24.4</span></p>
               
               
               <p id="ViP_5,24.5">
                  tataḥ kaliyugaṃ jñātvā prāptaṃ taptuṃ nṛpas tapaḥ <br />
                  naranārāyaṇasthānaṃ prayayau gandhamādanam //
                   <span class="ref">ViP_5,24.5</span></p>
               
               
               <p id="ViP_5,24.6">
                  kṛṣṇo 'pi ghātayitvārim upāyena hi tadbalam <br />
                  jagrāha mathurām etya hastyaśvasyandanojjvalam //
                   <span class="ref">ViP_5,24.6</span></p>
               
               
               <p id="ViP_5,24.7">
                  ānīya cograsenāya dvāravatyāṃ nyavedayat <br />
                  parābhibhavaniḥśaṅkaṃ babhūva ca yadoḥ kulam //
                   <span class="ref">ViP_5,24.7</span></p>
               
               
               <p id="ViP_5,24.8">
                  baladevo 'pi maitreya praśāntākhilavigrahaḥ <br />
                  jñātidarśanasotkaṇṭhaḥ prayayau nandagokulam //
                   <span class="ref">ViP_5,24.8</span></p>
               
               
               <p id="ViP_5,24.9">
                  tato gopāṃś ca gopīś ca yathāpūrvam amitrajit <br />
                  tathaivābhyavadat premṇā bahumānapuraḥsaram //
                   <span class="ref">ViP_5,24.9</span></p>
               
               
               <p id="ViP_5,24.10">
                  kaiś cāpi saṃpariṣvaktaḥ kāṃścic ca pariṣasvaje <br />
                  hāsyaṃ cakre samaṃ kaiścid gopair gopījanais tathā //
                   <span class="ref">ViP_5,24.10</span></p>
               
               
               <p id="ViP_5,24.11">
                  priyāṇy anekāny avadan gopās tatra halāyudham <br />
                  gopyaś ca premakupitāḥ procuḥ serṣyam athāparāḥ //
                   <span class="ref">ViP_5,24.11</span></p>
               
               
               <p id="ViP_5,24.12">
                  gopyaḥ papracchur aparā nāgarījanavallabhaḥ <br />
                  kaccid āste sukhaṃ kṛṣṇaś calatpremalavātmakaḥ //
                   <span class="ref">ViP_5,24.12</span></p>
               
               
               <p id="ViP_5,24.13">
                  asmacceṣṭām apahasan na kaccit purayoṣitām <br />
                  saubhāgyamānam adhikaṃ karoti kṣaṇasauhṛdaḥ //
                   <span class="ref">ViP_5,24.13</span></p>
               
               
               <p id="ViP_5,24.14">
                  kaccit smarati naḥ kṛṣṇo gītānugamanaṃ kalam <br />
                  apy asau mātaraṃ draṣṭuṃ sakṛd apy āgamiṣyati //
                   <span class="ref">ViP_5,24.14</span></p>
               
               
               <p id="ViP_5,24.15">
                  atha vā kiṃ tadālāpair aparā kriyatāṃ kathā <br />
                  yasyāsmābhir vinā tena vināsmākaṃ bhaviṣyati //
                   <span class="ref">ViP_5,24.15</span></p>
               
               
               <p id="ViP_5,24.16">
                  pitā mātā tathā bhrātā bhartā bandhujanaś ca kim <br />
                  na tyaktas tatkṛte 'smābhir akṛtajñadhvajo hi saḥ //
                   <span class="ref">ViP_5,24.16</span></p>
               
               <span class="note">D2 ins.:</span>
               
               
               <p id="ViP_5,24.16*45">
                  saṃdeśaiḥ sāmamadhurair nāsmān smarati kutracit //
                   <span class="ref">ViP_5,24.16*45</span></p>
               
               
               <p id="ViP_5,24.17">
                  tathāpi kaccid ālāpam ihāgamanasaṃśrayam <br />
                  karoti kṛṣṇo vaktavyaṃ bhavatā rāma nānṛtam //
                   <span class="ref">ViP_5,24.17</span></p>
               
               
               <p id="ViP_5,24.18">
                  dāmodaraḥ sa govindaḥ purastrīsaktamānasaḥ <br />
                  apetaprītir asmāsu durdarśaḥ pratibhāti naḥ //
                   <span class="ref">ViP_5,24.18</span></p>
               
               parāśara uvāca:
               
               <p id="ViP_5,24.19">
                  āmantritaḥ sa kṛṣṇeti punar dāmodareti ca <br />
                  ruruduḥ sasvaraṃ gopyo hariṇā hṛtacetasaḥ //
                   <span class="ref">ViP_5,24.19</span></p>
               
               
               <p id="ViP_5,24.20">
                  saṃdeśaiḥ sāmamadhuraiḥ premagarbhair agarvitaiḥ <br />
                  rāmeṇāśvāsitā gopyaḥ kṛṣṇasyātimanoharaiḥ //
                   <span class="ref">ViP_5,24.20</span></p>
               
               
               <p id="ViP_5,24.21">
                  gopaiś ca pūrvavad rāmaḥ parihāsamanoramāḥ <br />
                  kathāś cakāra reme ca saha tair vrajabhūmiṣu //
                   <span class="ref">ViP_5,24.21</span></p>
               
               
               <p>[[iti śrīviṣṇupurāṇe pañcame 'ṃśe caturviṃśo 'dhyāyaḥ ]]</p>
               
               </div>
            
            <div id="d1e85750">
               parāśara uvāca:
               
               <p id="ViP_5,25.1">
                  vane vicaratas tasya saha gopair mahātmanaḥ <br />
                  mānuṣachadmarūpasya śeṣasya dharaṇībhṛtaḥ //
                   <span class="ref">ViP_5,25.1</span></p>
               
               
               <p id="ViP_5,25.2">
                  niṣpāditorukāryasya kāryeṇorvīvicāriṇaḥ <br />
                  upabhogārtham atyarthaṃ varuṇaḥ prāha vāruṇīm //
                   <span class="ref">ViP_5,25.2</span></p>
               
               
               <p id="ViP_5,25.3">
                  abhīṣṭā sarvadā yasya madire tvaṃ mahaujasaḥ <br />
                  anantasyopabhogāya tasya gaccha mude śubhe //
                   <span class="ref">ViP_5,25.3</span></p>
               
               
               <p id="ViP_5,25.4">
                  ity uktā vāruṇī tena saṃnidhānam athākarot <br />
                  vṛndāvanavanotpannakadambatarukoṭare //
                   <span class="ref">ViP_5,25.4</span></p>
               
               
               <p id="ViP_5,25.5">
                  vicaran baladevo 'pi madirāgandham uttamam <br />
                  āghrāya madirātarṣam avāpātha purātanam //
                   <span class="ref">ViP_5,25.5</span></p>
               
               
               <p id="ViP_5,25.6">
                  tataḥ kadambāt sahasā madyadhārāṃ sa lāṅgalī <br />
                  patantīṃ vīkṣya maitreya prayayau paramāṃ mudam //
                   <span class="ref">ViP_5,25.6</span></p>
               
               
               <p id="ViP_5,25.7">
                  papau ca gopagopībhiḥ samaveto mudānvitaḥ <br />
                  pragīyamāno lalitaṃ gītavādyaviśāradaiḥ //
                   <span class="ref">ViP_5,25.7</span></p>
               
               
               <p id="ViP_5,25.8">
                  sa matto 'tyantagharmāmbhaḥkaṇikāmauktikojjvalaḥ <br />
                  āgaccha yamune snātum icchāmīty āha vihvalaḥ //
                   <span class="ref">ViP_5,25.8</span></p>
               
               
               <p id="ViP_5,25.9">
                  tasya vācaṃ nadī sā tu mattoktām avamanya vai <br />
                  nājagāma tataḥ kruddho halaṃ jagrāha lāṅgalī //
                   <span class="ref">ViP_5,25.9</span></p>
               
               
               <p id="ViP_5,25.10">
                  gṛhītvā tāṃ taṭe tena cakarṣa madavihvalaḥ <br />
                  pāpe nāyāsi nāyāsi gamyatām icchayānyataḥ //
                   <span class="ref">ViP_5,25.10</span></p>
               
               
               <p id="ViP_5,25.11">
                  sākṛṣṭā sahasā tena mārgaṃ saṃtyajya nimnagā <br />
                  yatrāste balabhadro 'sau plāvayām āsa tad vanam //
                   <span class="ref">ViP_5,25.11</span></p>
               
               
               <p id="ViP_5,25.12">
                  śarīriṇī tathopetya trāsavihvalalocanā <br />
                  prasīdety abravīd rāmaṃ muñca māṃ musalāyudha //
                   <span class="ref">ViP_5,25.12</span></p>
               
               
               <p id="ViP_5,25.13">
                  so 'bravīd avajānāsi mama śauryabale nadi <br />
                  so 'haṃ tvāṃ halapātena vineṣyāmi sahasradhā //
                   <span class="ref">ViP_5,25.13</span></p>
               
               parāśara uvāca:
               
               <p id="ViP_5,25.14">
                  ity uktayātisaṃtrāsāt tayā nadyā prasāditaḥ <br />
                  bhūbhāge plāvite tasmin mumoca yamunāṃ balaḥ //
                   <span class="ref">ViP_5,25.14</span></p>
               
               
               <p id="ViP_5,25.15">
                  tataḥ snātasya vai kāntir ājagāma mahātmanaḥ <br />
                  avataṃsotpalaṃ cāru gṛhītvaikaṃ ca kuṇḍalam //
                   <span class="ref">ViP_5,25.15</span></p>
               
               <span class="note">For 14c-15d, Ś2 marg. subst.:</span>
               
               
               <p id="ViP_5,25.15*46:1">
                  tato vyamuñcad yamunāṃ yācito bhagavān balaḥ //
                   <span class="ref">ViP_5,25.15*46:1</span></p>
               
               
               <p id="ViP_5,25.15*46:2">
                  vijagāha jalaṃ strībhiḥ karaura(kariṇī)bhir ivebharāṭ //
                   <span class="ref">ViP_5,25.15*46:2</span></p>
               
               
               <p id="ViP_5,25.15*46:3">
                  kāmaṃ vihṛtya salilād uttīrṇāyāsitāmbare //
                   <span class="ref">ViP_5,25.15*46:3</span></p>
               
               
               <p id="ViP_5,25.15*46:4">
                  bhūṣaṇāni mahārghāṇi dadau kāntiśubhāṃ srajam //
                   <span class="ref">ViP_5,25.15*46:4</span></p>
               
               
               <p id="ViP_5,25.16">
                  varuṇaprahitāṃ cāsmai mālām amlānapaṅkajām <br />
                  samudrābhe tathā vastre nīle lakṣmīr ayacchata //
                   <span class="ref">ViP_5,25.16</span></p>
               
               
               <p id="ViP_5,25.17">
                  kṛtāvataṃsaḥ sa tadā cārukuṇḍalabhūṣitaḥ <br />
                  nīlāmbaradharaḥ sragvī śuśubhe kāntisaṃyutaḥ //
                   <span class="ref">ViP_5,25.17</span></p>
               
               
               <p id="ViP_5,25.18">
                  itthaṃ vibhūṣito reme tatra rāmas tadā vraje <br />
                  māsadvayena yātaś ca punaḥ sa dvārakāṃ purīm //
                   <span class="ref">ViP_5,25.18</span></p>
               
               
               <p id="ViP_5,25.19">
                  revatīṃ nāma tanayāṃ raivatasya mahīpateḥ <br />
                  upayeme balas tasyāṃ jajñāte niśaṭholmukau //
                   <span class="ref">ViP_5,25.19</span></p>
               
               <span class="note">For 17-19, Ś2 subst.:</span>
               
               
               <p id="ViP_5,25.19*47:1">
                  vasitvā vāsasī nīle mālām āmucyakāñcanīm //
                   <span class="ref">ViP_5,25.19*47:1</span></p>
               
               
               <p id="ViP_5,25.19*47:2">
                  reje svalaṃkṛtilipto māhendra iva vāraṇaḥ //
                   <span class="ref">ViP_5,25.19*47:2</span></p>
               
               
               <p id="ViP_5,25.19*47:3">
                  adyāpi dṛśyate rājan yamunākṛṣṭavartmanā //
                   <span class="ref">ViP_5,25.19*47:3</span></p>
               
               
               <p id="ViP_5,25.19*47:4">
                  balasyānantavīryasya vīryaṃ sūcayatīva hi //
                   <span class="ref">ViP_5,25.19*47:4</span></p>
               
               
               <p id="ViP_5,25.19*47:5">
                  evaṃ sarvā niśā yātā ekaiva ramaro ((remire)) vraje //
                   <span class="ref">ViP_5,25.19*47:5</span></p>
               
               
               <p id="ViP_5,25.19*47:6">
                  rāmasyākṣiptacittasya mādhuryair vrajayoṣitām //
                   <span class="ref">ViP_5,25.19*47:6</span></p>
               
               
               <p>[[iti śrīviṣṇupurāṇe pañcame 'ṃśe pañcaviṃśo 'dhyāyaḥ ]]</p>
               
               </div>
            
            <div id="d1e86237">
               parāśara uvāca:
               
               <p id="ViP_5,26.1">
                  bhīṣmakaḥ kuṇḍine rājā vidarbhaviṣaye 'bhavat <br />
                  rukmī tasyābhavat putro rukmiṇī ca varāṅganā //
                   <span class="ref">ViP_5,26.1</span></p>
               
               
               <p id="ViP_5,26.2">
                  rukmiṇīṃ cakame kṛṣṇaḥ sā ca taṃ cāruhāsinī <br />
                  na dadau yācate caināṃ rukmī dveṣeṇa cakriṇe //
                   <span class="ref">ViP_5,26.2</span></p>
               
               
               <p id="ViP_5,26.3">
                  dadau ca śiśupālāya jarāsaṃdhapracoditaḥ <br />
                  bhīṣmako rukmiṇā sārdhaṃ rukmiṇīm uruvikramaḥ //
                   <span class="ref">ViP_5,26.3</span></p>
               
               
               <p id="ViP_5,26.4">
                  vivāhārthaṃ tataḥ sarve jarāsaṃdhamukhā nṛpāḥ <br />
                  bhīṣmakasya purīṃ jagmuḥ śiśupālapriyaiṣiṇaḥ //
                   <span class="ref">ViP_5,26.4</span></p>
               
               
               <p id="ViP_5,26.5">
                  kṛṣṇo 'pi balabhadrādyair yādavair bahubhir vṛtaḥ <br />
                  prayayau kuṇḍinaṃ draṣṭuṃ vivāhaṃ cedibhūbhṛtaḥ //
                   <span class="ref">ViP_5,26.5</span></p>
               
               <span class="note">D3.4, G3 ins.:</span>
               
               
               <p id="ViP_5,26.5*48:1">
                  antaḥpraviṣṭā rājānaḥ śatravaḥ pūrvam āgatāḥ //
                   <span class="ref">ViP_5,26.5*48:1</span></p>
               
               
               <p id="ViP_5,26.5*48:2">
                  iti matvā tathā kṛṣṇo bahir vā samakalpayat //
                   <span class="ref">ViP_5,26.5*48:2</span></p>
               
               
               <p id="ViP_5,26.6">
                  śvobhāvini vivāhe tu tāṃ kanyāṃ hṛtavān hariḥ <br />
                  vipakṣabhāram āsajya rāmādyeṣv atha bandhuṣu //
                   <span class="ref">ViP_5,26.6</span></p>
               
               
               <p id="ViP_5,26.7">
                  tataś ca pauṇḍrakaḥ śrīmān dantavakro vidūrathaḥ <br />
                  śiśupālajarāsaṃdhaśālvādyāś ca mahībhṛtaḥ //
                   <span class="ref">ViP_5,26.7</span></p>
               
               
               <p id="ViP_5,26.8">
                  kupitās te hariṃ hantuṃ cakrur udyogam uttamam <br />
                  nirjitāś ca samāgamya rāmādyair yadupuṃgavaiḥ //
                   <span class="ref">ViP_5,26.8</span></p>
               
               
               <p id="ViP_5,26.9">
                  kuṇḍinaṃ na pravekṣyāmi ahatvā yudhi keśavam <br />
                  kṛtvā pratijñāṃ rukmī ca hantuṃ kṛṣṇam abhidrutaḥ //
                   <span class="ref">ViP_5,26.9</span></p>
               
               
               <p id="ViP_5,26.10">
                  hatvā balaṃ sanāgāśvaṃ pattisyandanasaṃkulam <br />
                  nirjitaḥ pātitaś corvyāṃ līlayaiva sa cakriṇā //
                   <span class="ref">ViP_5,26.10</span></p>
               
               <span class="note">After 10 D6 ins.:</span>
               
               
               <p id="ViP_5,26.10*49">
                  hantuṃ kṛtamatiḥ kṛṣṇo rukmiṇaṃ yuddhadurmadam //
                   <span class="ref">ViP_5,26.10*49</span></p>
               
               <span class="note">D6 cont.; while D5 ins. after 10:</span>
               
               
               <p id="ViP_5,26.10*50:1">
                  praṇamya yācito brahma rukmiṇyā bhagavān hariḥ //
                   <span class="ref">ViP_5,26.10*50:1</span></p>
               
               
               <p id="ViP_5,26.10*50:2">
                  eka eva mama bhrātā na hantavyas tvayādhunā //
                   <span class="ref">ViP_5,26.10*50:2</span></p>
               
               
               <p id="ViP_5,26.10*50:3">
                  krodhaṃ niyamya deveśa bhrātṛbhikṣā pradīyatām //
                   <span class="ref">ViP_5,26.10*50:3</span></p>
               
               
               <p id="ViP_5,26.10*50:4">
                  ity ukto 'sau pariṣvaktaḥ kṛṣṇenākliṣṭakarmaṇā //
                   <span class="ref">ViP_5,26.10*50:4</span></p>
               
               
               <p id="ViP_5,26.10*50:5">
                  rukmī bhojakaṭaṃ nāma puraṃ kṛtvāvasat tadā //
                   <span class="ref">ViP_5,26.10*50:5</span></p>
               
               
               <p id="ViP_5,26.11">
                  nirjitya rukmiṇaṃ samyag upayeme sa rukmiṇīm <br />
                  rākṣasena vivāhena saṃprāptāṃ madhusūdanaḥ //
                   <span class="ref">ViP_5,26.11</span></p>
               
               
               <p id="ViP_5,26.12">
                  tasyāṃ jajñe 'tha pradyumno madanāṃśaḥ sa vīryavān <br />
                  jahāra śambaro yaṃ vai yo jaghāna ca śambaram //
                   <span class="ref">ViP_5,26.12</span></p>
               
               
               <p>[[iti śrīviṣṇupurāṇe pañcame 'ṃśe ṣaḍviṃśo 'dhyāyaḥ ]]</p>
               
               </div>
            
            <div id="d1e86569">
               maitreya uvāca:
               
               <p id="ViP_5,27.1">
                  śambareṇa hṛto vīraḥ pradyumnaḥ sa kathaṃ mune <br />
                  śambaraś ca mahāvīryaḥ pradyumnena kathaṃ hataḥ //
                   <span class="ref">ViP_5,27.1</span></p>
               
               <span class="note">Ed. Veṅk. ins.:</span>
               
               
               <p id="ViP_5,27.1*51:1">
                  yas tenāpahṛtaḥ pūrvaṃ sa kathaṃ vijaghāna tam //
                   <span class="ref">ViP_5,27.1*51:1</span></p>
               
               
               <p id="ViP_5,27.1*51:2">
                  etad vistarataḥ śrotum icchāmi sakalaṃ guro //
                   <span class="ref">ViP_5,27.1*51:2</span></p>
               
               parāśara uvāca:
               
               <p id="ViP_5,27.2">
                  ṣaṣṭhe 'hni jātamātraṃ tu pradyumnaṃ sūtikāgṛhāt <br />
                  mamaiṣa hanteti mune hṛtavān kālaśambaraḥ //
                   <span class="ref">ViP_5,27.2</span></p>
               
               
               <p id="ViP_5,27.3">
                  hṛtvā cikṣepa caivainaṃ grāhogre lavaṇārṇave <br />
                  kallolajanitāvarte sughore makarālaye //
                   <span class="ref">ViP_5,27.3</span></p>
               
               
               <p id="ViP_5,27.4">
                  patitaṃ tatra caivaiko matsyo jagrāha bālakam <br />
                  na mamāra ca tasyāpi jaṭharānaladīpitaḥ //
                   <span class="ref">ViP_5,27.4</span></p>
               
               
               <p id="ViP_5,27.5">
                  matsyabandhaiś ca matsyo 'sau matsyair anyaiḥ saha dvija <br />
                  ghātito 'suravaryāya śambarāya niveditaḥ //
                   <span class="ref">ViP_5,27.5</span></p>
               
               
               <p id="ViP_5,27.6">
                  tasya māyāvatī nāma patnī sarvagṛheśvarī <br />
                  kārayām āsa sūdānām ādhipatyam aninditā //
                   <span class="ref">ViP_5,27.6</span></p>
               
               
               <p id="ViP_5,27.7">
                  dārite matsyajaṭhare dadṛśe sātiśobhanam <br />
                  kumāraṃ manmathataror dagdhasya prathamāṅkuram //
                   <span class="ref">ViP_5,27.7</span></p>
               
               
               <p id="ViP_5,27.8">
                  ko 'yaṃ katham ayaṃ matsyajaṭharaṃ samupāgataḥ <br />
                  ity evaṃ kautukāviṣṭāṃ tāṃ tanvīṃ prāha nāradaḥ //
                   <span class="ref">ViP_5,27.8</span></p>
               
               
               <p id="ViP_5,27.9">
                  ayaṃ samastajagataḥ sūtisaṃhārakarmaṇaḥ <br />
                  śambareṇa hṛto viṣṇos tanayaḥ sūtikāgṛhāt //
                   <span class="ref">ViP_5,27.9</span></p>
               
               
               <p id="ViP_5,27.10">
                  kṣiptaḥ samudre matsyena nigīrṇas te vaśaṃ gataḥ <br />
                  nararatnam idaṃ subhru visrabdhā paripālaya //
                   <span class="ref">ViP_5,27.10</span></p>
               
               parāśara uvāca:
               
               <p id="ViP_5,27.11">
                  nāradenaivam uktā sā pālayām āsa taṃ śiśum <br />
                  bālyād evātirāgeṇa rūpātiśayamohitā //
                   <span class="ref">ViP_5,27.11</span></p>
               
               
               <p id="ViP_5,27.12">
                  sa yadā yauvanābhogabhūṣito 'bhūn mahāmune <br />
                  sābhilāṣā tadā sā tu babhūva gajagāminī //
                   <span class="ref">ViP_5,27.12</span></p>
               
               
               <p id="ViP_5,27.13">
                  māyāvatī dadau cāsmai māyāḥ sarvā mahātmane <br />
                  pradyumnāyānurāgāndhā tannyastahṛdayekṣaṇā //
                   <span class="ref">ViP_5,27.13</span></p>
               
               <span class="note">For 5,26.1a-5,27.13b Ś2 substitutes:</span>
               
               
               <p id="ViP_5,27.13*52:1">
                  antrāntare bhīṣmakasya dākṣiṇyā tasya bhūpateḥ //
                   <span class="ref">ViP_5,27.13*52:1</span></p>
               
               
               <p id="ViP_5,27.13*52:2">
                  śuśrāva rukmiṇīṃ kṛṣṇaḥ kanyāṃ rūpeṇa viśrutām //
                   <span class="ref">ViP_5,27.13*52:2</span></p>
               
               
               <p id="ViP_5,27.13*52:3">
                  sāpi śuśrāva kaṃsāriṃ kṛṣṇaṃ kamalalocanam //
                   <span class="ref">ViP_5,27.13*52:3</span></p>
               
               
               <p id="ViP_5,27.13*52:4">
                  abhilāṣarasodāraṃ kim apy āste manas tayoḥ //
                   <span class="ref">ViP_5,27.13*52:4</span></p>
               
               
               <p id="ViP_5,27.13*52:5">
                  bhīṣmakasyātmajo rukmī bhujaśālī raṇotkaṭaḥ //
                   <span class="ref">ViP_5,27.13*52:5</span></p>
               
               
               <p id="ViP_5,27.13*52:6">
                  vīro bibharti yaḥ spardhāṃ bhuvi bhārgavabhīṣmayoḥ //
                   <span class="ref">ViP_5,27.13*52:6</span></p>
               
               
               <p id="ViP_5,27.13*52:7">
                  anujāṃ rukmiṇīṃ dṛptaḥ sa kṛṣṇenārthitaḥ sadā //
                   <span class="ref">ViP_5,27.13*52:7</span></p>
               
               
               <p id="ViP_5,27.13*52:8">
                  na dadau kaṃsadāso 'yam iti dveṣād udāharat //
                   <span class="ref">ViP_5,27.13*52:8</span></p>
               
               
               <p id="ViP_5,27.13*52:9">
                  tato jarāsandhagirā śiśupālāya bhūbhuje //
                   <span class="ref">ViP_5,27.13*52:9</span></p>
               
               
               <p id="ViP_5,27.13*52:10">
                  tāṃ dattam udyayau putrīṃ bhīṣmakaḥ putrasaṃmate //
                   <span class="ref">ViP_5,27.13*52:10</span></p>
               
               
               <p id="ViP_5,27.13*52:11">
                  vasudevas vasuḥ putraḥ śiśupālo 'tha tatpurīm //
                   <span class="ref">ViP_5,27.13*52:11</span></p>
               
               
               <p id="ViP_5,27.13*52:12">
                  kṛṣṇādibhir vṛṣṇivīrair varayātrānimantritaiḥ //
                   <span class="ref">ViP_5,27.13*52:12</span></p>
               
               
               <p id="ViP_5,27.13*52:13">
                  dantavakrajarāsandhamukhyaiś ca saha rājabhiḥ //
                   <span class="ref">ViP_5,27.13*52:13</span></p>
               
               
               <p id="ViP_5,27.13*52:14">
                  sa vivāhotsave prāyād bhīṣmakeṇābhipūjitaḥ //
                   <span class="ref">ViP_5,27.13*52:14</span></p>
               
               
               <p id="ViP_5,27.13*52:15">
                  bhavānīpūjitavyagrāṃ tatra locanacandrikām //
                   <span class="ref">ViP_5,27.13*52:15</span></p>
               
               
               <p id="ViP_5,27.13*52:16">
                  dadarśa rukmiṇīṃ kṛṣṇaḥ kṛṣṇasārāyatekṣaṇām //
                   <span class="ref">ViP_5,27.13*52:16</span></p>
               
               
               <p id="ViP_5,27.13*52:17">
                  dṛṣṭvā tām atha vaikuṇṭhaḥ sotkaṇṭhāṃ manmathākulaḥ //
                   <span class="ref">ViP_5,27.13*52:17</span></p>
               
               
               <p id="ViP_5,27.13*52:18">
                  jahāra paśyatāṃ nṝṇāṃ sahasā bhīṣmakātmajām //
                   <span class="ref">ViP_5,27.13*52:18</span></p>
               
               
               <p id="ViP_5,27.13*52:19">
                  na hatvā malinācāraṃ kṛṣṇaṃ durnayakāriṇam //
                   <span class="ref">ViP_5,27.13*52:19</span></p>
               
               
               <p id="ViP_5,27.13*52:20">
                  svapuraṃ samupeṣyāmi vīravrataparicyutaḥ //
                   <span class="ref">ViP_5,27.13*52:20</span></p>
               
               
               <p id="ViP_5,27.13*52:21">
                  ity uktvā ratham āruhya vīrair anugato nṛpaḥ //
                   <span class="ref">ViP_5,27.13*52:21</span></p>
               
               
               <p id="ViP_5,27.13*52:22">
                  vātoddhūtapatākāgraḥ sa yayau nādayan diśaḥ //
                   <span class="ref">ViP_5,27.13*52:22</span></p>
               
               
               <p id="ViP_5,27.13*52:23">
                  dūrād āyāntam ālokya rathastho rukmiṇīsakhaḥ //
                   <span class="ref">ViP_5,27.13*52:23</span></p>
               
               
               <p id="ViP_5,27.13*52:24">
                  tasthau hariḥ parāvṛttya karṇāntākṛṣṭakārmukaḥ //
                   <span class="ref">ViP_5,27.13*52:24</span></p>
               
               
               <p id="ViP_5,27.13*52:25">
                  divyāstravarṣiṇaḥ śauricchittvā sarvāyudhāny atha //
                   <span class="ref">ViP_5,27.13*52:25</span></p>
               
               
               <p id="ViP_5,27.13*52:26">
                  rukmiṇaṃ tīvranārācair vivyādha hṛdaye nimiḥ //
                   <span class="ref">ViP_5,27.13*52:26</span></p>
               
               
               <p id="ViP_5,27.13*52:27">
                  mūrcchite patite tasmin vidrute rājamaṇḍale //
                   <span class="ref">ViP_5,27.13*52:27</span></p>
               
               
               <p id="ViP_5,27.13*52:28">
                  rarakṣa śaurir dayayā rukmiṇāṃ rukmiṇīgirā //
                   <span class="ref">ViP_5,27.13*52:28</span></p>
               
               
               <p id="ViP_5,27.13*52:29">
                  yāte dvāravatīṃ kṛṣṇe vinivṛtteṣu vṛṣṇiṣu //
                   <span class="ref">ViP_5,27.13*52:29</span></p>
               
               
               <p id="ViP_5,27.13*52:30">
                  kuṇḍinākhyaṃ puraṃ rukmī praviveśa na lajjayā //
                   <span class="ref">ViP_5,27.13*52:30</span></p>
               
               
               <p id="ViP_5,27.13*52:31">
                  pratijayāparityaktaḥ puraḥ saṃvidadhe puram //
                   <span class="ref">ViP_5,27.13*52:31</span></p>
               
               
               <p id="ViP_5,27.13*52:32">
                  puraṃ bhojakaṭaṃ nāma mānabhaṅgaṃ vicintayan //
                   <span class="ref">ViP_5,27.13*52:32</span></p>
               
               
               <p id="ViP_5,27.13*52:33">
                  jayaśriyam ivādāya śriyaṃ mūrtyantarāgatām //
                   <span class="ref">ViP_5,27.13*52:33</span></p>
               
               
               <p id="ViP_5,27.13*52:34">
                  kāmas tu vāsudevāṃśo dagdhaḥ prākchūdramanyunā //
                   <span class="ref">ViP_5,27.13*52:34</span></p>
               
               
               <p id="ViP_5,27.13*52:35">
                  dehopapattaye bhūyas tam eva pratyapadyata //
                   <span class="ref">ViP_5,27.13*52:35</span></p>
               
               
               <p id="ViP_5,27.13*52:36">
                  sa eva xx vaidarbhyāṃ kṛṣṇavīryasamudbhavaḥ //
                   <span class="ref">ViP_5,27.13*52:36</span></p>
               
               
               <p id="ViP_5,27.13*52:37">
                  pradyumna iti vikhyātaḥ arvato navamaḥ pituḥ //
                   <span class="ref">ViP_5,27.13*52:37</span></p>
               
               
               <p id="ViP_5,27.13*52:38">
                  taṃ śambaraḥ kālarūpī hṛtvā tokam anirdiśam //
                   <span class="ref">ViP_5,27.13*52:38</span></p>
               
               
               <p id="ViP_5,27.13*52:39">
                  sa viditvātmanaḥ śatruṃ prāsyodanvaty agād gṛham //
                   <span class="ref">ViP_5,27.13*52:39</span></p>
               
               
               <p id="ViP_5,27.13*52:40">
                  taṃ nirjagāra balavān mīnaḥ so 'py aparaiḥ saha //
                   <span class="ref">ViP_5,27.13*52:40</span></p>
               
               
               <p id="ViP_5,27.13*52:41">
                  vṛto jālena mahatā gṛhīto matsyajīvibhiḥ //
                   <span class="ref">ViP_5,27.13*52:41</span></p>
               
               
               <p id="ViP_5,27.13*52:42">
                  taṃ śambarāya kaivartā upājahur upāyanam //
                   <span class="ref">ViP_5,27.13*52:42</span></p>
               
               
               <p id="ViP_5,27.13*52:43">
                  sūdā mahānasaṃ nītvā vidyan svadhitinā drutam //
                   <span class="ref">ViP_5,27.13*52:43</span></p>
               
               
               <p id="ViP_5,27.13*52:44">
                  dṛṣṭvā tad udare bālaṃ māyāvatyai nyavedayan //
                   <span class="ref">ViP_5,27.13*52:44</span></p>
               
               
               <p id="ViP_5,27.13*52:45">
                  nārado 'kathayat sarvaṃ tasyāḥ śaṅkitacetasaḥ //
                   <span class="ref">ViP_5,27.13*52:45</span></p>
               
               
               <p id="ViP_5,27.13*52:46">
                  bālasya tattvam utpattiṃ matsyodaraniveśanam //
                   <span class="ref">ViP_5,27.13*52:46</span></p>
               
               
               <p id="ViP_5,27.13*52:47">
                  sā ca kāmasya vai patnī ratir nāma yaśasvinī //
                   <span class="ref">ViP_5,27.13*52:47</span></p>
               
               
               <p id="ViP_5,27.13*52:48">
                  patyur nirdagdhadehasya dehotpattiṃ pratīkṣitī //
                   <span class="ref">ViP_5,27.13*52:48</span></p>
               
               
               <p id="ViP_5,27.13*52:49">
                  nirūpitā śambareṇa sā sūpaudanasādhane //
                   <span class="ref">ViP_5,27.13*52:49</span></p>
               
               
               <p id="ViP_5,27.13*52:50">
                  kāmadevaṃ śiśuṃ buddhvā cakre snehaṃ tadārbhake //
                   <span class="ref">ViP_5,27.13*52:50</span></p>
               
               
               <p id="ViP_5,27.13*52:51">
                  nātidīrgheṇa kālena sa kārṣṇī rūḍhayauvanaḥ //
                   <span class="ref">ViP_5,27.13*52:51</span></p>
               
               
               <p id="ViP_5,27.13*52:52">
                  janayām āsa nārīṇāṃ vīkṣantīnāṃ suvibhramam //
                   <span class="ref">ViP_5,27.13*52:52</span></p>
               
               
               <p id="ViP_5,27.14">
                  prasajjantīṃ tu tām āha sa kārṣṇiḥ kamalekṣaṇām <br />
                  mātṛbhāvām apāhāya kim evaṃ vartase 'nyathā //
                   <span class="ref">ViP_5,27.14</span></p>
               
               
               <p id="ViP_5,27.15">
                  sā cāsmai kathayām āsa na putras tvaṃ mameti vai <br />
                  tanayaṃ tvām ayaṃ viṣṇor hṛtavān kālaśambaraḥ //
                   <span class="ref">ViP_5,27.15</span></p>
               
               
               <p id="ViP_5,27.16">
                  kṣiptaḥ samudre matsyasya saṃprāpto jaṭharān mayā <br />
                  sā tu roditi te mātā kāntādyāpy ativatsalā //
                   <span class="ref">ViP_5,27.16</span></p>
               
               parāśara uvāca:
               
               <p id="ViP_5,27.17">
                  ity uktaḥ śambaraṃ yuddhe pradyumnaḥ sa samāhvayat <br />
                  krodhākulīkṛtamanā yuyudhe ca mahābalaḥ //
                   <span class="ref">ViP_5,27.17</span></p>
               
               
               <p id="ViP_5,27.18">
                  hatvā sainyam aśeṣaṃ tu tasya daityasya mādhaviḥ <br />
                  saptamāyā vyatikramya māyāṃ saṃyuyuje 'ṣṭamīm //
                   <span class="ref">ViP_5,27.18</span></p>
               
               
               <p id="ViP_5,27.19">
                  tayā jaghāna taṃ daityaṃ māyayā kālaśambaram <br />
                  utpatya ca tayā sārdham ājagāma pitur gṛham //
                   <span class="ref">ViP_5,27.19</span></p>
               
               
               <p id="ViP_5,27.20">
                  antaḥpure nipatitaṃ māyāvatyā samanvitam <br />
                  taṃ dṛṣṭvā kṛṣṇasaṃkalpā babhūvuḥ kṛṣṇayoṣitaḥ //
                   <span class="ref">ViP_5,27.20</span></p>
               
               
               <p id="ViP_5,27.21">
                  rukmiṇī cāvadat premṇā sāsradṛṣṭir aninditā <br />
                  dhanyāyā khalv ayaṃ putro vartate navayauvane //
                   <span class="ref">ViP_5,27.21</span></p>
               
               
               <p id="ViP_5,27.22">
                  asmin vayasi putro me pradyumno yadi jīvati <br />
                  sabhāgyā jananī vatsa tvayā kāpi vibhūṣitā //
                   <span class="ref">ViP_5,27.22</span></p>
               
               
               <p id="ViP_5,27.23">
                  athavā yādṛśaḥ sneho mama yādṛg vapus tava <br />
                  harer apatyaṃ suvyaktaṃ bhavān vatsa bhaviṣyati //
                   <span class="ref">ViP_5,27.23</span></p>
               
               parāśara uvāca:
               
               <p id="ViP_5,27.24">
                  etasminn antare prāptaḥ saha kṛṣṇena nāradaḥ <br />
                  antaḥpuracarāṃ devīṃ rukmiṇīṃ prāha harṣayan //
                   <span class="ref">ViP_5,27.24</span></p>
               
               
               <p id="ViP_5,27.25">
                  eṣa te tanayaḥ subhru hatvā śambaram āgataḥ <br />
                  hṛto yenābhavad bālo bhavatyāḥ sūtikāgṛhāt //
                   <span class="ref">ViP_5,27.25</span></p>
               
               
               <p id="ViP_5,27.26">
                  iyaṃ māyāvatī bhāryā tanayasyāsya te satī <br />
                  śambarasya na bhāryeyaṃ śrūyatām atra kāraṇam //
                   <span class="ref">ViP_5,27.26</span></p>
               
               
               <p id="ViP_5,27.27">
                  manmathe tu gate nāśaṃ tadudbhavaparāyaṇā <br />
                  śambaraṃ mohayām āsa māyārūpeṇa rūpiṇī //
                   <span class="ref">ViP_5,27.27</span></p>
               
               
               <p id="ViP_5,27.28">
                  vihārādyupabhogeṣu rūpaṃ māyāmayaṃ śubham <br />
                  darśayām āsa daityasya tasyeyaṃ madirekṣaṇā //
                   <span class="ref">ViP_5,27.28</span></p>
               
               
               <p id="ViP_5,27.29">
                  kāmo 'vatīrṇaḥ putras te tasyeyaṃ dayitā ratiḥ <br />
                  viśaṅkā nātra kartavyā snuṣeyaṃ tava śobhanā //
                   <span class="ref">ViP_5,27.29</span></p>
               
               
               <p id="ViP_5,27.30">
                  tato harṣasamāviṣṭā rukmiṇī keśavas tathā <br />
                  nagarī ca samastā sā sādhu sādhv ity abhāṣata //
                   <span class="ref">ViP_5,27.30</span></p>
               
               
               <p id="ViP_5,27.31">
                  ciranaṣṭena putreṇa saṃgatāṃ prekṣya rukmiṇīm <br />
                  avāpa vismayaṃ sarvo dvāravatyāṃ janas tadā //
                   <span class="ref">ViP_5,27.31</span></p>
               
               
               <p>[[iti śrīviṣṇupurāṇe pañcame 'ṃśe saptaviṃśo 'dhyāyaḥ ]]</p>
               
               </div>
            
            <div id="d1e87782">
               parāśara uvāca:
               
               <p id="ViP_5,28.1">
                  cārudeṣṇaṃ sudeṣṇaṃ ca cārudehaṃ ca vīryavān <br />
                  suṣeṇaṃ cāruguptaṃ ca bhadracāruṃ tathā param //
                   <span class="ref">ViP_5,28.1</span></p>
               
               
               <p id="ViP_5,28.2">
                  cāruvindaṃ sucāruṃ ca cāruṃ ca balināṃ varam <br />
                  rukmiṇy ajanayat putrān kanyāṃ cārumatīṃ tathā //
                   <span class="ref">ViP_5,28.2</span></p>
               
               
               <p id="ViP_5,28.3">
                  anyāś ca bhāryāḥ kṛṣṇasya babhūvuḥ sapta śobhanāḥ <br />
                  kālindī mitravindā ca satyā nāgnajitī tathā //
                   <span class="ref">ViP_5,28.3</span></p>
               
               
               <p id="ViP_5,28.4">
                  devī jāmbavatī cāpi rohiṇī kāmarūpiṇī <br />
                  madrarājasutā cānyā suśīlā śīlamaṇḍanā //
                   <span class="ref">ViP_5,28.4</span></p>
               
               
               <p id="ViP_5,28.5">
                  sātrājitī satyabhāmā lakṣmaṇā cāruhāsinī <br />
                  ṣoḍaśāsan sahasrāṇi strīṇām anyāni cakriṇaḥ //
                   <span class="ref">ViP_5,28.5</span></p>
               
               <span class="note">D3 ins., G3 ins. after 6ab:</span>
               
               
               <p id="ViP_5,28.5*53">
                  pradyumnaḥ prathamas teṣāṃ sarveṣāṃ rukmiṇīsutaḥ //
                   <span class="ref">ViP_5,28.5*53</span></p>
               
               
               <p id="ViP_5,28.6">
                  pradyumno 'pi mahāvīryo rukmiṇas tanayāṃ śubhām <br />
                  svayaṃvarasthāṃ jagrāha sā ca taṃ tanayaṃ hareḥ //
                   <span class="ref">ViP_5,28.6</span></p>
               
               
               <p id="ViP_5,28.7">
                  tasyām asyābhavat putro mahābalaparākramaḥ <br />
                  aniruddho raṇe ruddho vīryodadhir ariṃdamaḥ //
                   <span class="ref">ViP_5,28.7</span></p>
               
               
               <p id="ViP_5,28.8">
                  tasyāpi rukmiṇaḥ pautrīṃ varayām āsa keśavaḥ <br />
                  dauhitrāya dadau rukmī tāṃ spardhann api śauriṇā //
                   <span class="ref">ViP_5,28.8</span></p>
               
               
               <p id="ViP_5,28.9ab">
                  tasyā vivāhe rāmādyā yādavā hariṇā saha //
                   <span class="ref">ViP_5,28.9ab</span></p>
               
               <span class="note">T3, ed. Veṅk. ins.:</span>
               
               
               <p id="ViP_5,28.9ab*54">
                  kalyāṇārthaṃ tataḥ sarve ye cānye bhūbhṛtas tathā //
                   <span class="ref">ViP_5,28.9ab*54</span></p>
               
               
               <p id="ViP_5,28.9cd">
                  rukmiṇo nagaraṃ jagmur nāmnā bhojakaṭaṃ dvija //
                   <span class="ref">ViP_5,28.9cd</span></p>
               
               
               <p id="ViP_5,28.10">
                  vivāhe tatra nirvṛtte prādyumneḥ sumahātmanaḥ <br />
                  kaliṅgarājapramukhā rukmiṇaṃ vākyam abruvan //
                   <span class="ref">ViP_5,28.10</span></p>
               
               
               <p id="ViP_5,28.11">
                  anakṣajño halī dyūte tathāsya vyasanaṃ mahat <br />
                  na jayāmo balaṃ kasmād dyūte nainaṃ mahādyute //
                   <span class="ref">ViP_5,28.11</span></p>
               
               parāśara uvāca:
               
               <p id="ViP_5,28.12">
                  tatheti tān āha nṛpān rukmī balasamanvitaḥ <br />
                  sabhāyāṃ saha rāmeṇa cakre dyūtaṃ ca vai tadā //
                   <span class="ref">ViP_5,28.12</span></p>
               
               
               <p id="ViP_5,28.13">
                  sahasram ekaṃ niṣkāṇāṃ rukmiṇā vijito balaḥ <br />
                  dvitīye 'pi paṇe cānyat sahasraṃ rukmiṇā jitaḥ //
                   <span class="ref">ViP_5,28.13</span></p>
               
               
               <p id="ViP_5,28.14">
                  tato daśasahasrāṇi niṣkāṇāṃ paṇam ādade <br />
                  balabhadro 'jayat tāni rukmī dyūtavidāṃ varaḥ //
                   <span class="ref">ViP_5,28.14</span></p>
               
               
               <p id="ViP_5,28.15">
                  tato jahāsa svanavat kaliṅgādhipatir dvija <br />
                  dantān vidarśayan mūḍho rukmī cāha madoddhataḥ //
                   <span class="ref">ViP_5,28.15</span></p>
               
               
               <p id="ViP_5,28.16">
                  avidyo 'yaṃ mayā dyūte baladevaḥ parājitaḥ <br />
                  mudhaivākṣāvalepāndho yo 'vamene 'kṣakovidān //
                   <span class="ref">ViP_5,28.16</span></p>
               
               
               <p id="ViP_5,28.17">
                  dṛṣṭvā kaliṅgarājānaṃ prakāśadaśanānanam <br />
                  rukmiṇaṃ cāpi durvākyaṃ kopaṃ cakre halāyudhaḥ //
                   <span class="ref">ViP_5,28.17</span></p>
               
               
               <p id="ViP_5,28.18">
                  tataḥ kopaparītātmā niṣkakoṭiṃ halāyudhaḥ <br />
                  glahaṃ jagrāha rukmī ca tadarthe 'kṣān apātayat //
                   <span class="ref">ViP_5,28.18</span></p>
               
               
               <p id="ViP_5,28.19">
                  ajayad baladevas taṃ prāhoccais taṃ jitaṃ mayā <br />
                  mayeti rukmī prāhoccair alīkoktair alaṃ bala //
                   <span class="ref">ViP_5,28.19</span></p>
               
               
               <p id="ViP_5,28.20">
                  tvayokto 'yaṃ glahaḥ satyaṃ na mayaiṣo 'numoditaḥ <br />
                  evaṃ tvayā ced vijitaṃ mayā na vijitaṃ katham //
                   <span class="ref">ViP_5,28.20</span></p>
               
               parāśara uvāca:
               
               <p id="ViP_5,28.21">
                  athāntarikṣe vāg uccaiḥ prāha gambhīranādinī <br />
                  baladevasya taṃ kopaṃ vardhayantī mahātmanaḥ //
                   <span class="ref">ViP_5,28.21</span></p>
               
               
               <p id="ViP_5,28.22">
                  jitaṃ balena dharmeṇa rukmiṇā bhāṣitaṃ mṛṣā <br />
                  anuktvāpi vacaḥ kiṃcit kṛtaṃ bhavati karmaṇā //
                   <span class="ref">ViP_5,28.22</span></p>
               
               
               <p id="ViP_5,28.23">
                  tato balaḥ samutthāya kopasaṃraktalocanaḥ <br />
                  jaghānāṣṭāpadenaiva rukmiṇaṃ sa mahābalaḥ //
                   <span class="ref">ViP_5,28.23</span></p>
               
               
               <p id="ViP_5,28.24">
                  kaliṅgarājaṃ cādāya visphurantaṃ balād balaḥ <br />
                  babhañja dantān kupito yaiḥ prakāśaṃ jahāsa saḥ //
                   <span class="ref">ViP_5,28.24</span></p>
               
               
               <p id="ViP_5,28.25">
                  ākṛṣya ca mahāstambhaṃ jātarūpamayaṃ balaḥ <br />
                  jaghāna ye 'nye tatpakṣāḥ bhūbhṛtaḥ kupito balaḥ //
                   <span class="ref">ViP_5,28.25</span></p>
               
               
               <p id="ViP_5,28.26">
                  tato hāhākṛtaṃ sarvaṃ palāyanaparaṃ dvija <br />
                  tad rājamaṇḍalaṃ sarvaṃ babhūva kupite bale //
                   <span class="ref">ViP_5,28.26</span></p>
               
               
               <p id="ViP_5,28.27">
                  balena nihataṃ śrutvā rukmiṇaṃ madhusūdanaḥ <br />
                  novāca kiṃcin maitreya rukmiṇībalayor bhayāt //
                   <span class="ref">ViP_5,28.27</span></p>
               
               
               <p id="ViP_5,28.28">
                  tato 'niruddham ādāya kṛtodvāhaṃ dvijottama <br />
                  dvārakām ājagāmātha yaducakraṃ sa keśavaḥ //
                   <span class="ref">ViP_5,28.28</span></p>
               
               
               <p>[[iti śrīviṣṇupurāṇe pañcame 'ṃśe 'ṣṭāviṃśo 'dhyāyaḥ ]]</p>
               
               </div>
            
            <div id="d1e88360">
               parāśara uvāca:
               
               <p id="ViP_5,29.1">
                  dvāravatyāṃ tataḥ śauriṃ śakras tribhuvaneśvaraḥ <br />
                  ājagāmātha maitreya mattairāvatapṛṣṭhagaḥ //
                   <span class="ref">ViP_5,29.1</span></p>
               
               
               <p id="ViP_5,29.2">
                  praviśya dvārakāṃ so 'tha sametya hariṇā tataḥ <br />
                  kathayām āsa daityasya narakasya viceṣṭitam //
                   <span class="ref">ViP_5,29.2</span></p>
               
               
               <p id="ViP_5,29.3">
                  tvayā nāthena devānāṃ manuṣyatve 'pi tiṣṭhatā <br />
                  praśamaṃ sarvaduḥkhāni nītāni madhusūdana //
                   <span class="ref">ViP_5,29.3</span></p>
               
               
               <p id="ViP_5,29.4">
                  tapasvijananāśāya so 'riṣṭo dhenukas tathā <br />
                  pravṛtto yas tathā keśī te sarve nihatās tvayā //
                   <span class="ref">ViP_5,29.4</span></p>
               
               
               <p id="ViP_5,29.5">
                  kaṃsaḥ kuvalayāpīḍaḥ pūtanā bālaghātinī <br />
                  nāśaṃ nītās tvayā sarve ye 'nye jagadupadravāḥ //
                   <span class="ref">ViP_5,29.5</span></p>
               
               
               <p id="ViP_5,29.6">
                  yuṣmaddordaṇḍasadbuddhiparitrāte jagattraye <br />
                  yajviyajñāṃśasaṃprāptyā tṛptiṃ yānti divaukasaḥ //
                   <span class="ref">ViP_5,29.6</span></p>
               
               
               <p id="ViP_5,29.7">
                  so 'haṃ sāmpratam āyāto yannimittaṃ janārdana <br />
                  tac chrutvā tatpratīkāraprayatnaṃ kartum arhasi //
                   <span class="ref">ViP_5,29.7</span></p>
               
               
               <p id="ViP_5,29.8">
                  bhaumo 'yaṃ narako nāma prāgjyotiṣapureśvaraḥ <br />
                  karoti sarvabhūtānām upaghātam ariṃdama //
                   <span class="ref">ViP_5,29.8</span></p>
               
               
               <p id="ViP_5,29.9">
                  devasiddhāsurādīnāṃ nṛpāṇāṃ ca janārdana <br />
                  hṛtvā hi so 'suraḥ kanyā rurodha nijamandire //
                   <span class="ref">ViP_5,29.9</span></p>
               
               
               <p id="ViP_5,29.10">
                  chatraṃ yat salilasrāvi taj jahāra pracetasaḥ <br />
                  mandarasya tathā śṛṅgaṃ hṛtavān maṇiparvatam //
                   <span class="ref">ViP_5,29.10</span></p>
               
               
               <p id="ViP_5,29.11">
                  amṛtasrāviṇī divye manmātuḥ kṛṣṇa kuṇḍale <br />
                  jahāra so 'suro 'dityā vāñchaty airāvataṃ gajam //
                   <span class="ref">ViP_5,29.11</span></p>
               
               
               <p id="ViP_5,29.12">
                  durnītam etad govinda mayā tasya tavoditam <br />
                  yad atra pratikartavyaṃ tat svayaṃ parimṛśyatām //
                   <span class="ref">ViP_5,29.12</span></p>
               
               parāśara uvāca:
               
               <p id="ViP_5,29.13">
                  iti śrutvā smitaṃ kṛtvā bhagavān devakīsutaḥ <br />
                  gṛhītvā vāsavaṃ haste samuttasthau varāsanāt //
                   <span class="ref">ViP_5,29.13</span></p>
               
               <span class="note">Ś1,D2.5 ins.:</span>
               
               
               <p id="ViP_5,29.13*55">
                  cintayām āsa ca vibhur manasā pannagāśanam //
                   <span class="ref">ViP_5,29.13*55</span></p>
               
               
               <p id="ViP_5,29.14">
                  saṃcintitam upāruhya garuḍaṃ gaganecaram <br />
                  satyabhāmāṃ samāropya yayau prāgjyotiṣaṃ puram //
                   <span class="ref">ViP_5,29.14</span></p>
               
               
               <p id="ViP_5,29.15">
                  āruhyairāvataṃ nāgaṃ śakro 'pi tridiśālayam <br />
                  tato jagāma maitreya paśyatāṃ dvārakaukasām //
                   <span class="ref">ViP_5,29.15</span></p>
               
               
               <p id="ViP_5,29.16">
                  prāgjyotiṣapurasyāsīt samantāc chatayojanam <br />
                  ācitā mauravaiḥ pāśaiḥ kṣurāntair bhūr dvijottama //
                   <span class="ref">ViP_5,29.16</span></p>
               
               
               <p id="ViP_5,29.17">
                  tāṃś ciccheda hariḥ pāśān kṣiptvā cakraṃ sudarśanam <br />
                  tato muruḥ samuttasthau taṃ jaghāna ca keśavaḥ //
                   <span class="ref">ViP_5,29.17</span></p>
               
               
               <p id="ViP_5,29.18">
                  muros tu tanayān sapta sahasrāṃs tāṃs tato hariḥ <br />
                  cakradhārāgninirdagdhāṃś cakāra śalabhān iva //
                   <span class="ref">ViP_5,29.18</span></p>
               
               
               <p id="ViP_5,29.19">
                  hatvā muruṃ hayagrīvaṃ tathā pañcajanaṃ dvija <br />
                  prāgjyotiṣapuraṃ dhīmāṃs tvarāvān samupādravat //
                   <span class="ref">ViP_5,29.19</span></p>
               
               
               <p id="ViP_5,29.20">
                  narakeṇāsya tatrābhūn mahāsainyena saṃyugaḥ <br />
                  kṛṣṇasya yatra govindo jaghne daityān sahasraśaḥ //
                   <span class="ref">ViP_5,29.20</span></p>
               
               
               <p id="ViP_5,29.21">
                  śastrāstravarṣaṃ muñcantaṃ taṃ bhaumaṃ narakaṃ balī <br />
                  kṣiptvā cakraṃ dvidhā cakre cakrī daiteyacakrahā //
                   <span class="ref">ViP_5,29.21</span></p>
               
               
               <p id="ViP_5,29.22">
                  hate tu narake bhūmir gṛhītvāditikuṇḍale <br />
                  upatasthe jagannāthaṃ vākyaṃ cedam athābravīt //
                   <span class="ref">ViP_5,29.22</span></p>
               
               
               <p id="ViP_5,29.23">
                  yadāham uddhṛtā nātha tvayā sūkaramūrtinā <br />
                  tvatsparśasaṃbhavaḥ putras tadāyaṃ mayy ajāyata //
                   <span class="ref">ViP_5,29.23</span></p>
               
               
               <p id="ViP_5,29.24">
                  so 'yaṃ tvayaiva datto me tvayaiva vinipātitaḥ <br />
                  gṛhāṇa kuṇḍale ceme pālayāsya ca saṃtatim //
                   <span class="ref">ViP_5,29.24</span></p>
               
               
               <p id="ViP_5,29.25">
                  bhārāvataraṇārthāya mamaiva bhagavān imam <br />
                  aṃśena lokam āyātaḥ prasādasumukhaḥ prabho //
                   <span class="ref">ViP_5,29.25</span></p>
               
               
               <p id="ViP_5,29.26">
                  tvaṃ kartā ca vikartā ca saṃhartā prabhavo 'pyayaḥ <br />
                  jagatāṃ tvaṃ jagadrūpaḥ stūyate 'cyuta kiṃ tava //
                   <span class="ref">ViP_5,29.26</span></p>
               
               
               <p id="ViP_5,29.27">
                  vyāpī vyāpyaḥ kriyā kartā kāryaṃ ca bhagavān yadā <br />
                  sarvabhūtātmabhūtasya stūyate tava kiṃ tadā //
                   <span class="ref">ViP_5,29.27</span></p>
               
               
               <p id="ViP_5,29.28">
                  paramātmā tvam ātmā ca bhūtātmā cāvyayo bhavān <br />
                  yadā tadā stutir nāsti kimarthā te pravartate //
                   <span class="ref">ViP_5,29.28</span></p>
               
               
               <p id="ViP_5,29.29">
                  prasīda sarvabhūtātman narakeṇa kṛtaṃ hi yat <br />
                  tat kṣamyatām adoṣāya tvatsutaḥ sa nipātitaḥ //
                   <span class="ref">ViP_5,29.29</span></p>
               
               parāśara uvāca:
               
               <p id="ViP_5,29.30">
                  tatheti coktvā dharaṇīṃ bhagavān bhūtabhāvanaḥ <br />
                  ratnāni narakāvāsāj jagrāha munisattama //
                   <span class="ref">ViP_5,29.30</span></p>
               
               
               <p id="ViP_5,29.31">
                  kanyāpure sa kanyānāṃ ṣoḍaśātulavikramaḥ <br />
                  śatādhikāni dadṛśe sahasrāṇi mahāmune //
                   <span class="ref">ViP_5,29.31</span></p>
               
               
               <p id="ViP_5,29.32">
                  caturdaṃṣṭrān gajāṃś cogrān ṣaṭsahasrān sa dṛṣṭavān <br />
                  kāmbojānāṃ tathāśvānāṃ niyutāny ekaviṃśatim //
                   <span class="ref">ViP_5,29.32</span></p>
               
               
               <p id="ViP_5,29.33">
                  kanyās tāś ca tathā nāgāṃs tāṃś cāśvān dvārakāṃ purīm <br />
                  preṣayām āsa govindaḥ sadyo narakakiṃkaraiḥ //
                   <span class="ref">ViP_5,29.33</span></p>
               
               
               <p id="ViP_5,29.34">
                  dadṛśe vāruṇaṃ chatraṃ tathaiva maṇiparvatam <br />
                  āropayām āsa harir garuḍe patageśvare //
                   <span class="ref">ViP_5,29.34</span></p>
               
               
               <p id="ViP_5,29.35">
                  āruhya ca svayaṃ kṛṣṇaḥ satyabhāmāsahāyavān <br />
                  adityāḥ kuṇḍale dātuṃ jagāma tridivālayam //
                   <span class="ref">ViP_5,29.35</span></p>
               
               
               <p>[[iti śrīviṣṇupurāṇe pañcame 'ṃśe ekonatriṃśo 'dhyāyaḥ ]]</p>
               
               </div>
            
            <div id="d1e89054">
               parāśara uvāca:
               
               <p id="ViP_5,30.1">
                  garuḍo vāruṇaṃ chatraṃ tathaiva maṇiparvatam <br />
                  sabhāryaṃ ca hṛṣīkeśaṃ līlayaiva vahan yayau //
                   <span class="ref">ViP_5,30.1</span></p>
               
               
               <p id="ViP_5,30.2">
                  tataḥ śaṅkham upādhmāsīt svargadvāragato hariḥ <br />
                  upatasthus tato devāḥ sārghyapātrā janārdanam //
                   <span class="ref">ViP_5,30.2</span></p>
               
               
               <p id="ViP_5,30.3">
                  sa devair arcitaḥ kṛṣṇo devamātur niveśanam <br />
                  sitābhraśikharākāraṃ praviśya dadṛśe 'ditim //
                   <span class="ref">ViP_5,30.3</span></p>
               
               
               <p id="ViP_5,30.4">
                  sa tāṃ praṇamya śakreṇa saha te kuṇḍalottame <br />
                  dadau narakanāśaṃ ca śaśaṃsāsyai janārdanaḥ //
                   <span class="ref">ViP_5,30.4</span></p>
               
               
               <p id="ViP_5,30.5">
                  tataḥ prītā jaganmātā dhātāraṃ jagatāṃ harim <br />
                  tuṣṭāvāditir avyagrā kṛtvā tatpravaṇaṃ manaḥ //
                   <span class="ref">ViP_5,30.5</span></p>
               
               aditir uvāca:
               
               <p id="ViP_5,30.6">
                  namas te puṇḍarīkākṣa bhaktānām abhayaṃkara <br />
                  sanātanātman sarvātman bhūtātman bhūtabhāvana //
                   <span class="ref">ViP_5,30.6</span></p>
               
               
               <p id="ViP_5,30.7">
                  praṇetā manaso buddher indriyāṇāṃ guṇātmaka <br />
                  triguṇātīta nirdvandva śuddha sarvahṛdisthita //
                   <span class="ref">ViP_5,30.7</span></p>
               
               
               <p id="ViP_5,30.8">
                  sitadīrghādiniḥśeṣakalpanāparivarjita <br />
                  janmādibhir asaṃspṛṣṭa svapnādiparivarjita //
                   <span class="ref">ViP_5,30.8</span></p>
               
               
               <p id="ViP_5,30.9">
                  saṃdhyā rātrir aho bhūmir gaganaṃ vāyur ambu ca <br />
                  hutāśano mano buddhir bhūtādis tvaṃ tathācyuta //
                   <span class="ref">ViP_5,30.9</span></p>
               
               
               <p id="ViP_5,30.10">
                  sṛṣṭisthitivināśānāṃ kartā kartṛpatir bhavān <br />
                  brahmaviṣṇuśivākhyābhir ātmamūrtibhir īśvara //
                   <span class="ref">ViP_5,30.10</span></p>
               
               
               <p id="ViP_5,30.11">
                  devā yakṣās tathā daityā rākṣasāḥ siddhapannagāḥ <br />
                  kūṣmāṇḍāś ca piśācāś ca gandharvā manujās tathā //
                   <span class="ref">ViP_5,30.11</span></p>
               
               
               <p id="ViP_5,30.12ab">
                  paśavo mṛgāḥ pataṃgāś ca tathaiva ca sarīsṛpāḥ //
                   <span class="ref">ViP_5,30.12ab</span></p>
               
               <span class="note">for 12ab Ś2,D7 subst.:</span>
               
               
               <p id="ViP_5,30.12ab*56:1">
                  paśava uragā mīnā mṛgāś ca vanajātayaḥ //
                   <span class="ref">ViP_5,30.12ab*56:1</span></p>
               
               
               <p id="ViP_5,30.12ab*56:2">
                  kīṭāś caiva pataṅgāś ca tathaiva ca sarīsṛpāḥ //
                   <span class="ref">ViP_5,30.12ab*56:2</span></p>
               
               
               <p id="ViP_5,30.12cd">
                  vṛkṣagulmalatāvallīsamastatṛṇajātayaḥ //
                   <span class="ref">ViP_5,30.12cd</span></p>
               
               
               <p id="ViP_5,30.13">
                  sthūlā madhyās tathā sūkṣmāḥ sūkṣmāt sūkṣmatarāś ca ye <br />
                  dehabhedā bhavān sarve ye kecit pudgalāśrayāḥ //
                   <span class="ref">ViP_5,30.13</span></p>
               
               
               <p id="ViP_5,30.14">
                  māyā taveyam ajñātaparamārthātimohinī <br />
                  anātmany ātmavijñānaṃ yayā mūḍho nirudhyate //
                   <span class="ref">ViP_5,30.14</span></p>
               
               <span class="note">V ins.:</span>
               
               
               <p id="ViP_5,30.14*57">
                  asve svam iti bhāvo 'tra yat puṃsām upajāyate //
                   <span class="ref">ViP_5,30.14*57</span></p>
               
               
               <p id="ViP_5,30.15">
                  ahaṃ mameti bhāvo 'tra yat puṃsām abhijāyate <br />
                  saṃsāramātur māyāyās tavaitan nātha ceṣṭitam //
                   <span class="ref">ViP_5,30.15</span></p>
               
               
               <p id="ViP_5,30.16">
                  yaiḥ svadharmaparair nātha narair ārādhito bhavān <br />
                  te taranty akhilām etāṃ māyām ātmavimuktaye //
                   <span class="ref">ViP_5,30.16</span></p>
               
               
               <p id="ViP_5,30.17">
                  brahmādyāḥ sakalā devā manuṣyāḥ paśavas tathā <br />
                  viṣṇumāyāmahāvartamohāndhatamasā vṛtāḥ //
                   <span class="ref">ViP_5,30.17</span></p>
               
               
               <p id="ViP_5,30.18">
                  ārādhya tvām abhīpsante kāmān ātmabhavakṣayam <br />
                  yad ete puruṣā māyā saiveyaṃ bhagavaṃs tava //
                   <span class="ref">ViP_5,30.18</span></p>
               
               
               <p id="ViP_5,30.19">
                  mayā tvaṃ putrakāminyā vairipakṣakṣayāya ca <br />
                  ārādhito na mokṣāya māyāvilasitaṃ hi tat //
                   <span class="ref">ViP_5,30.19</span></p>
               
               
               <p id="ViP_5,30.20">
                  kaupīnācchādanaprāyā vāñchā kalpadrumād api <br />
                  jāyate yad apuṇyānāṃ so 'parādhaḥ svadoṣajaḥ //
                   <span class="ref">ViP_5,30.20</span></p>
               
               
               <p id="ViP_5,30.21">
                  tat prasīdākhilajaganmāyāmohakarāvyaya <br />
                  ajñānaṃ jñānasadbhāvabhūtaṃ bhūteśa nāśaya //
                   <span class="ref">ViP_5,30.21</span></p>
               
               
               <p id="ViP_5,30.22">
                  namas te cakrahastāya śārṅgahastāya te namaḥ <br />
                  gadāhastāya te viṣṇo śaṅkhahastāya te namaḥ //
                   <span class="ref">ViP_5,30.22</span></p>
               
               
               <p id="ViP_5,30.23">
                  etat paśyāmi te rūpaṃ sthūlacihnopalakṣitam <br />
                  na jānāmi paraṃ yat te prasīda parameśvara //
                   <span class="ref">ViP_5,30.23</span></p>
               
               parāśara uvāca:
               
               <p id="ViP_5,30.24">
                  adityaivaṃ stuto viṣṇuḥ prahasyāha surāraṇim <br />
                  mātā devi tvam asmākaṃ prasīda varadā bhava //
                   <span class="ref">ViP_5,30.24</span></p>
               
               aditir uvāca:
               
               <p id="ViP_5,30.25">
                  evam astu yathecchā te tvam aśeṣaiḥ surāsuraiḥ <br />
                  ajeyaḥ puruṣavyāghra martyaloke bhaviṣyasi //
                   <span class="ref">ViP_5,30.25</span></p>
               
               parāśara uvāca:
               
               <p id="ViP_5,30.26">
                  tato 'nantaram evāsya śakrāṇīsahitāditim <br />
                  satyabhāmā praṇamyāha prasīdeti punaḥ punaḥ //
                   <span class="ref">ViP_5,30.26</span></p>
               
               aditir uvāca:
               
               <p id="ViP_5,30.27">
                  matprasādān na te subhru jarā vairūpyam eva ca <br />
                  bhaviṣyaty anavadyāṅgī sarvakālaṃ bhaviṣyasi //
                   <span class="ref">ViP_5,30.27</span></p>
               
               parāśara uvāca:
               
               <p id="ViP_5,30.28">
                  adityā tu kṛtānujño devarājo janārdanam <br />
                  yathāvat pūjayām āsa bahumānapuraḥsaram //
                   <span class="ref">ViP_5,30.28</span></p>
               
               <span class="note">D3.4,T1,G2, ed. Veṅk. ins.:</span>
               
               
               <p id="ViP_5,30.28*58:1">
                  śacī ca satyabhāmāyai pārijātasya puṣpakam //
                   <span class="ref">ViP_5,30.28*58:1</span></p>
               
               
               <p id="ViP_5,30.28*58:2">
                  na dadau mānuṣīṃ matvā svayaṃ puṣpair alaṃkṛtā //
                   <span class="ref">ViP_5,30.28*58:2</span></p>
               
               
               <p id="ViP_5,30.29">
                  tato dadarśa kṛṣṇo 'pi satyabhāmāsahāyavān <br />
                  devodyānāni hṛdyāni nandanādīni sattama //
                   <span class="ref">ViP_5,30.29</span></p>
               
               
               <p id="ViP_5,30.30">
                  dadarśa ca sugandhāḍhyaṃ mañjarīpuṣpadhāriṇam <br />
                  śaityāhlādakaraṃ tāmrabālapallavaśobhitam //
                   <span class="ref">ViP_5,30.30</span></p>
               
               
               <p id="ViP_5,30.31">
                  mathyamāne 'mṛte jātaṃ jātarūpopamatvacam <br />
                  pārijātaṃ jagannāthaḥ keśavaḥ keśisūdanaḥ //
                   <span class="ref">ViP_5,30.31</span></p>
               
               <span class="note">T3, ed. Veṅk. ins.:</span>
               
               
               <p id="ViP_5,30.31*59">
                  tutoṣa paramaprītyā tarurājam anuttamam //
                   <span class="ref">ViP_5,30.31*59</span></p>
               
               
               <p id="ViP_5,30.32">
                  taṃ dṛṣṭvā prāha govindaṃ satyabhāmā dvijottama <br />
                  kasmān na dvārakām eṣa nīyate kṛṣṇa pādapaḥ //
                   <span class="ref">ViP_5,30.32</span></p>
               
               
               <p id="ViP_5,30.33">
                  yadi te tad vacaḥ satyaṃ satyātyarthaṃ priyeti me <br />
                  madgehaniṣkuṭārthāya tad ayaṃ nīyatāṃ taruḥ //
                   <span class="ref">ViP_5,30.33</span></p>
               
               
               <p id="ViP_5,30.34">
                  na me jāmbavatī tādṛg abhīṣṭā na ca rukmiṇī <br />
                  satye yathā tvam ity uktaṃ tvayā kṛṣṇāsakṛt priyam //
                   <span class="ref">ViP_5,30.34</span></p>
               
               
               <p id="ViP_5,30.35">
                  satyaṃ tad yadi govinda nopacārakṛtaṃ tava <br />
                  tad astu pārijāto 'yaṃ mama gehavibhūṣaṇam //
                   <span class="ref">ViP_5,30.35</span></p>
               
               
               <p id="ViP_5,30.36">
                  bibhratī pārijātasya keśapakṣeṇa mañjarīm <br />
                  sapatnīnām ahaṃ madhye śobheyam iti kāmaye //
                   <span class="ref">ViP_5,30.36</span></p>
               
               <span class="note">G1 ins.:</span>
               
               
               <p id="ViP_5,30.36*60:1">
                  tathā xxx kā bhūtvā ratim utpādayāmi te //
                   <span class="ref">ViP_5,30.36*60:1</span></p>
               
               
               <p id="ViP_5,30.36*60:2">
                  rugmiṇīprabhṛtibhyas te devībhyaś cātisundarī //
                   <span class="ref">ViP_5,30.36*60:2</span></p>
               
               
               <p id="ViP_5,30.36*60:3">
                  etena pārijātena bhavāmi tava karmaṇā //
                   <span class="ref">ViP_5,30.36*60:3</span></p>
               
               
               <p id="ViP_5,30.36*60:4">
                  yathāhaṃ mādhava vibho tathā mām adhikāṃ kuru //
                   <span class="ref">ViP_5,30.36*60:4</span></p>
               
               parāśara uvāca:
               
               <p id="ViP_5,30.37">
                  ity uktaḥ sa prahasyaināṃ pārijātaṃ garutmati <br />
                  āropayām āsa haris tam ūcur vanarakṣiṇaḥ //
                   <span class="ref">ViP_5,30.37</span></p>
               
               
               <p id="ViP_5,30.38">
                  bho śacī devarājasya mahiṣī tatparigraham <br />
                  pārijātaṃ na govinda hartum arhasi pādapam //
                   <span class="ref">ViP_5,30.38</span></p>
               
               <span class="note">ed. Veṅk. ins.:</span>
               
               
               <p id="ViP_5,30.38*61:1">
                  utpanno devarājāya dattaḥ so 'pi dadau punaḥ //
                   <span class="ref">ViP_5,30.38*61:1</span></p>
               
               
               <p id="ViP_5,30.38*61:2">
                  mahiṣyai sumahābhāga devyai śacyai kutūhalāt //
                   <span class="ref">ViP_5,30.38*61:2</span></p>
               
               
               <p id="ViP_5,30.39">
                  śacīvibhūṣaṇārthāya devair amṛtamanthane <br />
                  utpādito 'yaṃ na kṣemī gṛhītvainaṃ gamiṣyasi //
                   <span class="ref">ViP_5,30.39</span></p>
               
               
               <p id="ViP_5,30.40">
                  devarājo mukhaprekṣo yasyās tasyāḥ parigraham <br />
                  mauḍhyāt prārthayase kṣemī gṛhītvainaṃ hi ko vrajet //
                   <span class="ref">ViP_5,30.40</span></p>
               
               
               <p id="ViP_5,30.41">
                  avaśyam asya devendro niṣkṛtiṃ kṛṣṇa yāsyati <br />
                  vajrodyatakaraṃ śakram anuyāsyanti cāmarāḥ //
                   <span class="ref">ViP_5,30.41</span></p>
               
               
               <p id="ViP_5,30.42">
                  tad alaṃ sakalair devair vigraheṇa tavācyuta <br />
                  vipākakaṭu yat karma tan na śaṃsanti paṇḍitāḥ //
                   <span class="ref">ViP_5,30.42</span></p>
               
               parāśara uvāca:
               
               <p id="ViP_5,30.43">
                  ity ukte tair uvācaitān satyabhāmātikopinī <br />
                  kā śacī pārijātasya ko vā śakraḥ surādhipaḥ //
                   <span class="ref">ViP_5,30.43</span></p>
               
               
               <p id="ViP_5,30.44">
                  sāmānyaḥ sarvalokānāṃ yady eṣo 'mṛtamanthane <br />
                  samutpannaḥ surāḥ kasmād eko gṛhṇāti vāsavaḥ //
                   <span class="ref">ViP_5,30.44</span></p>
               
               
               <p id="ViP_5,30.45">
                  yathā sudhā yathaivendur yathā śrīr vanarakṣiṇaḥ <br />
                  sāmānyaḥ sarvalokasya pārijātas tathā drumaḥ //
                   <span class="ref">ViP_5,30.45</span></p>
               
               
               <p id="ViP_5,30.46">
                  bhartṛbāhumahāgarvād ruṇaddhy enam atho śacī <br />
                  tat kathyatām alaṃ kṣāntyā satyā hārayati drumam //
                   <span class="ref">ViP_5,30.46</span></p>
               
               
               <p id="ViP_5,30.47">
                  kathyatāṃ ca drutaṃ gatvā paulomyā vacanaṃ mama <br />
                  satyabhāmā vadaty etad iti garvoddhatākṣaram //
                   <span class="ref">ViP_5,30.47</span></p>
               
               
               <p id="ViP_5,30.48">
                  yadi tvaṃ dayitā bhartur yadi vaśyaḥ patis tava <br />
                  madbhartur harato vṛkṣaṃ tat kāraya nivāraṇam //
                   <span class="ref">ViP_5,30.48</span></p>
               
               
               <p id="ViP_5,30.49">
                  jānāmi te patiṃ śakraṃ jānāmi tridaśeśvaram <br />
                  pārijātaṃ tathāpy enaṃ mānuṣī hārayāmi te //
                   <span class="ref">ViP_5,30.49</span></p>
               
               parāśara uvāca:
               
               <p id="ViP_5,30.50">
                  ity uktā rakṣiṇo gatvā śacyā ūcur yathoditam <br />
                  śacī cotsāhayām āsa tridaśādhipatiṃ patim //
                   <span class="ref">ViP_5,30.50</span></p>
               
               
               <p id="ViP_5,30.51">
                  tataḥ samastadevānāṃ sainyaiḥ parivṛto harim <br />
                  prayayau pārijātārtham indro yodhayituṃ dvija //
                   <span class="ref">ViP_5,30.51</span></p>
               
               
               <p id="ViP_5,30.52">
                  tataḥ parighanistriṃśagadāśūlavarāyudhāḥ <br />
                  babhūvus tridaśāḥ sajjāḥ śakre vajrakare sthite //
                   <span class="ref">ViP_5,30.52</span></p>
               
               
               <p id="ViP_5,30.53">
                  tato nirīkṣya govindo nāgarājopari sthitam <br />
                  śakraṃ devaparīvāraṃ yuddhāya samupasthitam //
                   <span class="ref">ViP_5,30.53</span></p>
               
               
               <p id="ViP_5,30.54">
                  cakāra śaṅkhanirghoṣaṃ diśaḥ śabdena pūrayan <br />
                  mumoca ca śaravrātaṃ sahasrāyutasaṃmitam //
                   <span class="ref">ViP_5,30.54</span></p>
               
               
               <p id="ViP_5,30.55">
                  tato diśo nabhaś caiva dṛṣṭvā śaraśatācitam <br />
                  mumucus tridaśāḥ sarve astraśastrāṇy anekaśaḥ //
                   <span class="ref">ViP_5,30.55</span></p>
               
               
               <p id="ViP_5,30.56">
                  ekaikaṃ śastram astraṃ ca devair muktaṃ sahasradhā <br />
                  ciccheda līlayaiveśo jagatāṃ madhusūdanaḥ //
                   <span class="ref">ViP_5,30.56</span></p>
               
               
               <p id="ViP_5,30.57">
                  pāśaṃ salilarājasya samākṛṣyoragāśanaḥ <br />
                  cakāra khaṇḍaśaś cañcvā bālapannagadehavat //
                   <span class="ref">ViP_5,30.57</span></p>
               
               
               <p id="ViP_5,30.58">
                  yamena prahitaṃ daṇḍaṃ gadāvikṣepakhaṇḍitam <br />
                  pṛthivyāṃ pātayām āsa bhagavān devakīsutaḥ //
                   <span class="ref">ViP_5,30.58</span></p>
               
               
               <p id="ViP_5,30.59">
                  śibikāṃ ca dhaneśasya cakreṇa tilaśo vibhuḥ <br />
                  cakāra śaurir arkaṃ ca dṛṣṭidṛṣṭaṃ hataujasam //
                   <span class="ref">ViP_5,30.59</span></p>
               
               
               <p id="ViP_5,30.60">
                  nīto 'gniḥ śataśo bāṇair drāvitā vasavo diśaḥ <br />
                  cakravicchinnaśūlāgrā rudrā bhuvi nipātitāḥ //
                   <span class="ref">ViP_5,30.60</span></p>
               
               
               <p id="ViP_5,30.61">
                  sādhyā viśve ca maruto gandharvāś caiva sāyakaiḥ <br />
                  śārṅgeṇa preritair astā vyomni śālmalitūlavat //
                   <span class="ref">ViP_5,30.61</span></p>
               
               
               <p id="ViP_5,30.62">
                  garutmān api vaktreṇa pakṣābhyāṃ nakharāṅkuraiḥ <br />
                  bhakṣayaṃs tāḍayan devān dārayaṃś ca cacāra vai //
                   <span class="ref">ViP_5,30.62</span></p>
               
               
               <p id="ViP_5,30.63">
                  tataḥ śarasahasreṇa devendramadhusūdanau <br />
                  parasparaṃ vavarṣāte dhārābhir iva toyadau //
                   <span class="ref">ViP_5,30.63</span></p>
               
               
               <p id="ViP_5,30.64">
                  airāvatena garuḍo yuyudhe tatra saṃkule <br />
                  devaiḥ samastair yuyudhe śakreṇa ca janārdanaḥ //
                   <span class="ref">ViP_5,30.64</span></p>
               
               
               <p id="ViP_5,30.65">
                  chinneṣv aśeṣabāṇeṣu śastreṣv astreṣu ca tvaran <br />
                  jagrāha vāsavo vajraṃ kṛṣṇaś cakraṃ sudarśanam //
                   <span class="ref">ViP_5,30.65</span></p>
               
               
               <p id="ViP_5,30.66">
                  tato hāhākṛtaṃ sarvaṃ trailokyaṃ dvijasattama <br />
                  vajracakradharau dṛṣṭvā devarājajanārdanau //
                   <span class="ref">ViP_5,30.66</span></p>
               
               
               <p id="ViP_5,30.67">
                  kṣiptaṃ vajram athendreṇa jagrāha bhagavān hariḥ <br />
                  na mumoca tathā cakraṃ śakraṃ tiṣṭheti cābravīt //
                   <span class="ref">ViP_5,30.67</span></p>
               
               
               <p id="ViP_5,30.68">
                  praṇaṣṭavajraṃ devendraṃ garuḍakṣatavāhanam <br />
                  satyabhāmābravīd vīraṃ palāyanaparāyaṇam //
                   <span class="ref">ViP_5,30.68</span></p>
               
               
               <p id="ViP_5,30.69">
                  trailokyeśvara no yuktaṃ śacībhartuḥ palāyanam <br />
                  pārijātasragābhogā tvām upasthāsyate śacī //
                   <span class="ref">ViP_5,30.69</span></p>
               
               
               <p id="ViP_5,30.70">
                  kīdṛśaṃ devarājyaṃ te pārijātasragujjvalām <br />
                  apaśyato yathā pūrvaṃ praṇayābhyāgatāṃ śacīm //
                   <span class="ref">ViP_5,30.70</span></p>
               
               
               <p id="ViP_5,30.71">
                  alaṃ śakra prayātena na vrīḍāṃ gantum arhasi <br />
                  nīyatāṃ pārijāto 'yaṃ devāḥ santu gatavyathāḥ //
                   <span class="ref">ViP_5,30.71</span></p>
               
               
               <p id="ViP_5,30.72">
                  patigarvāvalepena bahumānapuraḥsaram <br />
                  na dadarśa gṛhāyātām upacāreṇa māṃ śacī //
                   <span class="ref">ViP_5,30.72</span></p>
               
               
               <p id="ViP_5,30.73">
                  strītvād agurucittāhaṃ svabhartṛślāghanāparā <br />
                  tataḥ kṛtavatī śakra bhavatā saha vigraham //
                   <span class="ref">ViP_5,30.73</span></p>
               
               
               <p id="ViP_5,30.74">
                  tad alaṃ pārijātena parasvena hṛtena naḥ <br />
                  rūpeṇa garvitā sā tu bhartrā strī kā na garvitā //
                   <span class="ref">ViP_5,30.74</span></p>
               
               parāśara uvāca:
               
               <p id="ViP_5,30.75">
                  ity ukto vai nivavṛte devarājas tayā dvija <br />
                  prāha cainām alaṃ caṇḍi sakhi khedātivistaraiḥ //
                   <span class="ref">ViP_5,30.75</span></p>
               
               
               <p id="ViP_5,30.76">
                  na cāpi sargasaṃhārasthitikartākhilasya yaḥ <br />
                  jitasya tena me vrīḍā jāyate viśvarūpiṇā //
                   <span class="ref">ViP_5,30.76</span></p>
               
               
               <p id="ViP_5,30.77">
                  yasmiñ jagat sakalam etad anādimadhye yasmād yataś ca na bhaviṣyati sarvabhūtāt <br />
                  tenodbhavapralayapālanakāraṇena vrīḍā kathaṃ bhavati devi nirākṛtasya //
                   <span class="ref">ViP_5,30.77</span></p>
               
               
               <p id="ViP_5,30.78">
                  sakalabhuvanasūtir mūrtir asyāṇusūkṣmā viditasakalavedyair jñāyate yasya nānyaiḥ <br />
                  tam ajam akṛtam īśaṃ śāśvataṃ svecchayainaṃ jagadupakṛtimartyaṃ ko vijetuṃ samarthaḥ //
                   <span class="ref">ViP_5,30.78</span></p>
               
               
               <p>[[iti śrīviṣṇupurāṇe pañcame 'ṃśe triṃśo 'dhyāyaḥ ]]</p>
               
               </div>
            
            <div id="d1e90719">
               parāśara uvāca:
               
               <p id="ViP_5,31.1">
                  saṃstuto bhagavān itthaṃ devarājena keśavaḥ <br />
                  prahasya bhāvagambhīram uvācendraṃ dvijottama //
                   <span class="ref">ViP_5,31.1</span></p>
               
               bhagavān uvāca:
               
               <p id="ViP_5,31.2">
                  devarājo bhavān indro vayaṃ martyā jagatpate <br />
                  kṣantavyaṃ bhavataivaitad aparādhakṛtaṃ mama //
                   <span class="ref">ViP_5,31.2</span></p>
               
               
               <p id="ViP_5,31.3">
                  pārijātataruś cāyaṃ nīyatām ucitāspadam <br />
                  gṛhīto 'yaṃ mayā śakra satyāvacanakāraṇāt //
                   <span class="ref">ViP_5,31.3</span></p>
               
               
               <p id="ViP_5,31.4">
                  vajraṃ cedaṃ gṛhāṇa tvaṃ yad grastaṃ prahitaṃ tvayā <br />
                  tavaivaitat praharaṇaṃ śakra vairividāraṇam //
                   <span class="ref">ViP_5,31.4</span></p>
               
               śakra uvāca:
               
               <p id="ViP_5,31.5">
                  vimohayasi mām īśa martyo 'ham iti kiṃ vadan <br />
                  jānīmas tvāṃ bhagavato na tu sūkṣmavido vayam //
                   <span class="ref">ViP_5,31.5</span></p>
               
               
               <p id="ViP_5,31.6">
                  yo 'si so 'si jagattrāṇapravṛttau nātha saṃsthitaḥ <br />
                  jagataḥ śalyaniṣkarṣaṃ karoṣy asurasūdana //
                   <span class="ref">ViP_5,31.6</span></p>
               
               
               <p id="ViP_5,31.7">
                  nīyatāṃ pārijāto 'yaṃ kṛṣṇa dvāravatīṃ purīm <br />
                  martyaloke tvayā mukte nāyaṃ saṃsthāsyate bhuvi //
                   <span class="ref">ViP_5,31.7</span></p>
               
               <span class="note">D3.4,T,G1.3,M3,ed. Veṅk. ins.:</span>
               
               
               <p id="ViP_5,31.7*62:1">
                  devadeva jagannātha kṛṣṇa viṣṇo mahābhuja //
                   <span class="ref">ViP_5,31.7*62:1</span></p>
               
               
               <p id="ViP_5,31.7*62:2">
                  śaṅkhacakragadāpāṇe śārṅgāsidhara mādhava //
                   <span class="ref">ViP_5,31.7*62:2</span></p>
               
               parāśara uvāca:
               
               <p id="ViP_5,31.8">
                  tathety uktvā ca devendram ājagāma bhuvaṃ hariḥ <br />
                  prasaktaiḥ siddhagandharvaiḥ stūyamānaḥ surarṣibhiḥ //
                   <span class="ref">ViP_5,31.8</span></p>
               
               <span class="note">D5 ins. after 7, whereas Ś2,D7 ins. after 8:</span>
               
               
               <p id="ViP_5,31.8*63">
                  āgamiṣyati deveśa svayam eva triviṣṭapam //
                   <span class="ref">ViP_5,31.8*63</span></p>
               
               
               <p id="ViP_5,31.9">
                  tataḥ śaṅkham upādhmāya dvārakopari saṃsthitaḥ <br />
                  harṣam utpādayām āsa dvārakāvāsināṃ dvija //
                   <span class="ref">ViP_5,31.9</span></p>
               
               
               <p id="ViP_5,31.10">
                  avatīryātha garuḍāt satyabhāmāsahāyavān <br />
                  niṣkuṭe sthāpayām āsa pārijātaṃ mahātarum //
                   <span class="ref">ViP_5,31.10</span></p>
               
               
               <p id="ViP_5,31.11">
                  yam abhyetya janaḥ sarvo jātiṃ smarati paurvikīm <br />
                  vāsyate yasya puṣpotthagandhenorvī triyojanam //
                   <span class="ref">ViP_5,31.11</span></p>
               
               
               <p id="ViP_5,31.12">
                  tatas te yādavāḥ sarve dehabandhān amānuṣān <br />
                  dadṛśuḥ pādape tasmin kurvato mukhadarśanam //
                   <span class="ref">ViP_5,31.12</span></p>
               
               
               <p id="ViP_5,31.13">
                  kiṃkaraiḥ samupānītaṃ hastyaśvādi tato dhanam <br />
                  striyaś ca kṛṣṇo jagrāha narakasya parigrahān //
                   <span class="ref">ViP_5,31.13</span></p>
               
               <span class="note">D3.4,T1,G2-3,ed. ins. after 13ab:</span>
               
               
               <p id="ViP_5,31.13*64">
                  vibhajya pradadau kṛṣṇo bāndhavānāṃ mahāmatiḥ //
                   <span class="ref">ViP_5,31.13*64</span></p>
               
               
               <p id="ViP_5,31.14">
                  tataḥ kāle śubhe prāpte upayeme janārdanaḥ <br />
                  tāḥ kanyā narakeṇāsan sarvato yāḥ samāhṛtāḥ //
                   <span class="ref">ViP_5,31.14</span></p>
               
               
               <p id="ViP_5,31.15">
                  ekasminn eva govindaḥ kāle tāsāṃ mahāmune <br />
                  jagrāha vidhivat pāṇīn pṛthaggeheṣu dharmataḥ //
                   <span class="ref">ViP_5,31.15</span></p>
               
               
               <p id="ViP_5,31.16">
                  ṣoḍaśastrīsahasrāṇi śatam ekaṃ tathādhikam <br />
                  tāvanti cakre rūpāṇi bhagavān madhusūdanaḥ //
                   <span class="ref">ViP_5,31.16</span></p>
               
               
               <p id="ViP_5,31.17">
                  ekaikaśyena tāḥ kanyā menire madhusūdanaḥ <br />
                  mamaiva pāṇigrahaṇaṃ bhagavān kṛtavān iti //
                   <span class="ref">ViP_5,31.17</span></p>
               
               
               <p id="ViP_5,31.18">
                  niśāsu ca jagatsraṣṭā tāsāṃ geheṣu keśavaḥ <br />
                  uvāsa vipra sarvāsāṃ viśvarūpadharo hariḥ //
                   <span class="ref">ViP_5,31.18</span></p>
               
               
               <p>[[iti śrīviṣṇupurāṇe pañcame 'ṃśe ekatriṃśo 'dhyāyaḥ ]]</p>
               
               </div>
            
            <div id="d1e91127">
               parāśara uvāca:
               
               <p id="ViP_5,32.1">
                  pradyumnādyā hareḥ putrā rukmiṇyāḥ kathitās tava <br />
                  bhānuṃ bhaimarikaṃ caiva satyabhāmā vyajāyata //
                   <span class="ref">ViP_5,32.1</span></p>
               
               
               <p id="ViP_5,32.2">
                  dīptimantaḥ prayakṣādyā rohiṇyās tanayā hareḥ <br />
                  babhūvur jāmbavatyāṃ ca sāmbādyā bāhuśālinaḥ //
                   <span class="ref">ViP_5,32.2</span></p>
               
               
               <p id="ViP_5,32.3">
                  tanayā bhadravindādyā nāgnajityāṃ mahābalāḥ <br />
                  saṃgrāmajitpradhānās tu śaibyāyāś cābhavan sutāḥ //
                   <span class="ref">ViP_5,32.3</span></p>
               
               
               <p id="ViP_5,32.4">
                  vṛkādyāś ca sutā mādryāṃ gātravatpramukhān sutān <br />
                  avāpa lakṣmaṇā putrāḥ kālindyāś ca śrutādayaḥ //
                   <span class="ref">ViP_5,32.4</span></p>
               
               
               <p id="ViP_5,32.5">
                  anyāsāṃ caiva bhāryāṇāṃ samutpannāni cakriṇaḥ <br />
                  aṣṭāyutāni putrāṇāṃ sahasrāṇāṃ śataṃ tathā //
                   <span class="ref">ViP_5,32.5</span></p>
               
               
               <p id="ViP_5,32.6">
                  pradyumnaḥ prathamas teṣāṃ sarveṣāṃ rukmiṇīsutaḥ <br />
                  pradyumnād aniruddho 'bhūd vajras tasmād ajāyata //
                   <span class="ref">ViP_5,32.6</span></p>
               
               
               <p id="ViP_5,32.7">
                  aniruddho raṇe ruddho baleḥ pautrīṃ mahābalaḥ <br />
                  bāṇasya tanayām ūṣām upayeme dvijottama //
                   <span class="ref">ViP_5,32.7</span></p>
               
               
               <p id="ViP_5,32.8">
                  yatra yuddham abhūd ghoraṃ hariśaṃkarayor mahat <br />
                  chinnaṃ sahasraṃ bāhūnāṃ yatra bāṇasya cakriṇā //
                   <span class="ref">ViP_5,32.8</span></p>
               
               maitreya uvāca:
               
               <p id="ViP_5,32.9">
                  kathaṃ yuddham abhūd brahmann uṣārthe harakṛṣṇayoḥ <br />
                  kathaṃ kṣayaṃ ca bāṇasya bāhūnāṃ kṛtavān hariḥ //
                   <span class="ref">ViP_5,32.9</span></p>
               
               
               <p id="ViP_5,32.10">
                  etat sarvaṃ mahābhāga mamākhyātuṃ tvam arhasi <br />
                  mahat kautūhalaṃ jātaṃ kathāṃ śrotum imāṃ hareḥ //
                   <span class="ref">ViP_5,32.10</span></p>
               
               parāśara uvāca:
               
               <p id="ViP_5,32.11">
                  uṣā bāṇasutā vipra pārvatīṃ saha śambhunā <br />
                  krīḍantīm upalakṣyoccaiḥ spṛhāṃ cakre tadāśrayām //
                   <span class="ref">ViP_5,32.11</span></p>
               
               
               <p id="ViP_5,32.12">
                  tataḥ sakalacittajñā gaurī tām āha bhāminīm <br />
                  alam atyarthatāpena bhartrā tvam api raṃsyase //
                   <span class="ref">ViP_5,32.12</span></p>
               
               
               <p id="ViP_5,32.13">
                  ityukte sā tadā cakre kadeti matim ātmanaḥ <br />
                  ko vā bhartā mamety enāṃ punar apy āha pārvatī //
                   <span class="ref">ViP_5,32.13</span></p>
               
               
               <p id="ViP_5,32.14">
                  vaiśākhaśukladvādaśyāṃ svapne yo 'bhibhavaṃ tava <br />
                  kariṣyati sa te bhartā rājaputri bhaviṣyati //
                   <span class="ref">ViP_5,32.14</span></p>
               
               parāśara uvāca:
               
               <p id="ViP_5,32.15">
                  tasyāṃ tithau pumān svapne yathā devyā udīritam <br />
                  tathaivābhibhavaṃ cakre rāgaṃ cakre ca tatra sā //
                   <span class="ref">ViP_5,32.15</span></p>
               
               
               <p id="ViP_5,32.16">
                  tataḥ prabuddhā puruṣam apaśyantī samutsukā <br />
                  kva gato 'sīti nirlajjā maitreyoktavatī sakhīm //
                   <span class="ref">ViP_5,32.16</span></p>
               
               
               <p id="ViP_5,32.17">
                  bāṇasya mantrī kumbhāṇḍaḥ citralekhā ca tatsutā <br />
                  tasyāḥ sakhy abhavat sā ca prāha ko 'yaṃ tvayocyate //
                   <span class="ref">ViP_5,32.17</span></p>
               
               
               <p id="ViP_5,32.18">
                  yadā lajjākulā nāsyai kathayām āsa sā sakhī <br />
                  tadā viśvāsam ānīya sarvam evābhyavādayat //
                   <span class="ref">ViP_5,32.18</span></p>
               
               
               <p id="ViP_5,32.19">
                  viditārthāṃ tu tām āha punar ūṣā yathoditam <br />
                  devyā tathaiva tatprāptau yo 'bhyupāyaḥ kuruṣva tam //
                   <span class="ref">ViP_5,32.19</span></p>
               
               <span class="note">D3.4,T1.3,G3,M4,ed. Veṅk. ins.:</span>
               
               citralekhovāca:
               
               <p id="ViP_5,32.19*65:1">
                  durvijñeyam idaṃ vastu prāptuṃ cāpi na śakyate //
                   <span class="ref">ViP_5,32.19*65:1</span></p>
               
               
               <p id="ViP_5,32.19*65:2">
                  tathāpi kaścit kartavyaḥ upakāraḥ priye tava //
                   <span class="ref">ViP_5,32.19*65:2</span></p>
               
               
               <p id="ViP_5,32.19*65:3">
                  saptāṣṭadinaparyantaṃ kālaṃ tāvat pratīkṣyatām //
                   <span class="ref">ViP_5,32.19*65:3</span></p>
               
               
               <p id="ViP_5,32.19*65:4">
                  ity uktvābhyantaragṛhaṃ gatvopāyam athākarot //
                   <span class="ref">ViP_5,32.19*65:4</span></p>
               
               parāśara uvāca:
               
               <p id="ViP_5,32.20">
                  tataḥ paṭe surān daityān gandharvāṃś ca pradhānataḥ <br />
                  manuṣyāṃś cābhilikhyāsyai citralekhā vyadarśayat //
                   <span class="ref">ViP_5,32.20</span></p>
               
               
               <p id="ViP_5,32.21">
                  apāsya sā tu gandharvāṃs tathoragasurāsurān <br />
                  manuṣyeṣu dadau dṛṣṭiṃ teṣv apy andhakavṛṣṇiṣu //
                   <span class="ref">ViP_5,32.21</span></p>
               
               
               <p id="ViP_5,32.22">
                  kṛṣṇarāmau vilokyāsīt subhrūr lajjājaḍeva sā <br />
                  pradyumnadarśane vrīḍādṛṣṭiṃ ninye 'nyato dvija //
                   <span class="ref">ViP_5,32.22</span></p>
               
               
               <p id="ViP_5,32.23">
                  dṛṣṭamātre tataḥ kānte pradyumnatanaye dvija <br />
                  dṛṣṭvātyarthavilāsinyā lajjā kvāpi nirākṛtā //
                   <span class="ref">ViP_5,32.23</span></p>
               
               
               <p id="ViP_5,32.24ab">
                  so 'yaṃ so 'yam itīty ukte tayā sā yogagāminī //
                   <span class="ref">ViP_5,32.24ab</span></p>
               
               <span class="note">After 24ab, D3.4.6,T1.3,G3.M3,ed. Veṅk. ins.:</span>
               
               
               <p id="ViP_5,32.24ab*66:1">
                  citralekhābravīd enām uṣāṃ bāṇasutāṃ tadā //
                   <span class="ref">ViP_5,32.24ab*66:1</span></p>
               
               
               <p id="ViP_5,32.24ab*66:2">
                  ayaṃ kṛṣṇasya pautras te bhartā devyā prasāditaḥ //
                   <span class="ref">ViP_5,32.24ab*66:2</span></p>
               
               
               <p id="ViP_5,32.24ab*66:3">
                  aniruddha iti khyātaḥ prakhyātaḥ priyadarśanaḥ //
                   <span class="ref">ViP_5,32.24ab*66:3</span></p>
               
               
               <p id="ViP_5,32.24ab*66:4">
                  prāpnoṣi yadi bhartāram imaṃ prāptaṃ tvayākhilam //
                   <span class="ref">ViP_5,32.24ab*66:4</span></p>
               
               
               <p id="ViP_5,32.24ab*66:5">
                  duṣpraveśā purī pūrvaṃ dvārakā haripālitā //
                   <span class="ref">ViP_5,32.24ab*66:5</span></p>
               
               
               <p id="ViP_5,32.24ab*66:6">
                  tathāpi yatnād bhartāram ānayiṣyāmi te sakhi //
                   <span class="ref">ViP_5,32.24ab*66:6</span></p>
               
               
               <p id="ViP_5,32.24ab*66:7">
                  rahasyam etad vaktavyaṃ na kasyacid api priye //
                   <span class="ref">ViP_5,32.24ab*66:7</span></p>
               
               
               <p id="ViP_5,32.24ab*66:8">
                  acirād āgamiṣyāmi sahasva virahaṃ mama //
                   <span class="ref">ViP_5,32.24ab*66:8</span></p>
               
               
               <p id="ViP_5,32.24cd">
                  yayau dvāravatīm ūṣāṃ samāśvāsya tataḥ sakhīm //
                   <span class="ref">ViP_5,32.24cd</span></p>
               
               
               <p>[[iti śrīviṣṇupurāṇe pañcame 'ṃśe dvātriṃśo 'dhyāyaḥ ]]</p>
               
               </div>
            
            <div id="d1e91745">
               parāśara uvāca:
               
               <p id="ViP_5,33.1">
                  bāṇo 'pi praṇipatyāgre maitreyāha trilocanam <br />
                  deva bāhusahasreṇa nirviṇṇo 'haṃ vināhavam //
                   <span class="ref">ViP_5,33.1</span></p>
               
               
               <p id="ViP_5,33.2">
                  kaccin mamaiṣāṃ bāhūnāṃ sāphalyajanako raṇaḥ <br />
                  bhaviṣyati vinā yuddhaṃ bhārāya mama kiṃ bhujaiḥ //
                   <span class="ref">ViP_5,33.2</span></p>
               
               śaṃkara uvāca:
               
               <p id="ViP_5,33.3">
                  mayūradhvajabhaṅgas te yadā bāṇa bhaviṣyati <br />
                  piśitāśijanānandaṃ prāpsyase tvaṃ tadā raṇam //
                   <span class="ref">ViP_5,33.3</span></p>
               
               parāśara uvāca:
               
               <p id="ViP_5,33.4">
                  tataḥ praṇamya muditaḥ śambhum abhyāgato gṛham <br />
                  bhagnaṃ ca dhvajam ālokya hṛṣṭo harṣāntaraṃ yayau //
                   <span class="ref">ViP_5,33.4</span></p>
               
               
               <p id="ViP_5,33.5">
                  etasminn eva kāle tu yogavidyābalena tam <br />
                  aniruddham athāninye citralekhā varāpsarāḥ //
                   <span class="ref">ViP_5,33.5</span></p>
               
               
               <p id="ViP_5,33.6">
                  kanyāntaḥpuramadhye taṃ ramamāṇaṃ sahoṣayā <br />
                  vijñāya rakṣiṇo gatvā śaśaṃsur daityabhūpateḥ //
                   <span class="ref">ViP_5,33.6</span></p>
               
               
               <p id="ViP_5,33.7">
                  vyādiṣṭaṃ kiṃkarāṇāṃ tu sainyaṃ tena mahātmanā <br />
                  jaghāna parighaṃ loham ādāya paravīrahā //
                   <span class="ref">ViP_5,33.7</span></p>
               
               
               <p id="ViP_5,33.8">
                  hateṣu teṣu bāṇo 'pi rathasthas tadvadhodyataḥ <br />
                  yudhyamāno yathāśakti yadā vīryeṇa nirjitaḥ //
                   <span class="ref">ViP_5,33.8</span></p>
               
               
               <p id="ViP_5,33.9">
                  māyayā yuyudhe tena sa tadā mantricoditaḥ <br />
                  tatas taṃ pannagāstreṇa babandha yadunandanam //
                   <span class="ref">ViP_5,33.9</span></p>
               
               
               <p id="ViP_5,33.10">
                  dvāravatyāṃ kva yāto 'sāv aniruddheti jalpatām <br />
                  yadūnām ācacakṣe taṃ baddhaṃ bāṇena nāradaḥ //
                   <span class="ref">ViP_5,33.10</span></p>
               
               
               <p id="ViP_5,33.11">
                  taṃ śoṇitapure śrutvā nītaṃ vidyāvidagdhayā <br />
                  yoṣitā pratyayaṃ jagmur yādavā nāmarair iti //
                   <span class="ref">ViP_5,33.11</span></p>
               
               
               <p id="ViP_5,33.12">
                  tato garuḍam āruhya smṛtamātrāgataṃ hariḥ <br />
                  balapradyumnasahito bāṇasya prayayau puram //
                   <span class="ref">ViP_5,33.12</span></p>
               
               
               <p id="ViP_5,33.13">
                  purīpraveśe pramathair yuddham āsīn mahātmanaḥ <br />
                  yayau bāṇapurābhyāśaṃ nītvā tān saṃkṣayaṃ hariḥ //
                   <span class="ref">ViP_5,33.13</span></p>
               
               
               <p id="ViP_5,33.14">
                  tatas tripādas triśirā jvaro māheśvaro mahān <br />
                  bāṇarakṣārtham atyarthaṃ yuyudhe śārṅgadhanvanā //
                   <span class="ref">ViP_5,33.14</span></p>
               
               
               <p id="ViP_5,33.15">
                  tadbhasmasparśasaṃbhūtatāpaḥ kṛṣṇāṅgasaṃgamāt <br />
                  avāpa baladevo 'pi śramam āmīlitekṣaṇaḥ //
                   <span class="ref">ViP_5,33.15</span></p>
               
               
               <p id="ViP_5,33.16">
                  tataḥ sa yuddhyamānas tu sahadevena śārṅgiṇā <br />
                  vaiṣṇavena jvareṇāśu kṛṣṇadehān nirākṛtaḥ //
                   <span class="ref">ViP_5,33.16</span></p>
               
               
               <p id="ViP_5,33.17">
                  nārāyaṇabhujāghātaparipīḍanavihvalam <br />
                  taṃ vīkṣya kṣamyatām asyety āha devaḥ pitāmahaḥ //
                   <span class="ref">ViP_5,33.17</span></p>
               
               
               <p id="ViP_5,33.18">
                  tataś ca kṣāntam eveti proktvā taṃ vaiṣṇavaṃ jvaram <br />
                  ātmany eva layaṃ ninye bhagavān madhusūdanaḥ //
                   <span class="ref">ViP_5,33.18</span></p>
               
               <span class="note">D3,G2.3 G2.3 in marg. ins.:</span>
               
               
               <p id="ViP_5,33.18*67:1">
                  evam ukto bhagavatā praṇipatya jvaro 'bravīt //
                   <span class="ref">ViP_5,33.18*67:1</span></p>
               
               
               <p id="ViP_5,33.18*67:2">
                  devadeva mahādeva praṇatārtiharācyuta //
                   <span class="ref">ViP_5,33.18*67:2</span></p>
               
               
               <p id="ViP_5,33.19">
                  mama tvayā samaṃ yuddhaṃ ye smariṣyanti mānavāḥ <br />
                  vijvarās te bhaviṣyantīty uktvā cainaṃ yayau jvaraḥ //
                   <span class="ref">ViP_5,33.19</span></p>
               
               
               <p id="ViP_5,33.20">
                  tato 'gnīn bhagavān pañca jitvā nītvā tathā kṣayam <br />
                  dānavānāṃ balaṃ viṣṇuś cūrṇayām āsa līlayā //
                   <span class="ref">ViP_5,33.20</span></p>
               
               
               <p id="ViP_5,33.21">
                  tataḥ samastasainyena daiteyānāṃ baleḥ sutaḥ <br />
                  yuyudhe śaṃkaraś caiva kārtikeyaś ca śauriṇā //
                   <span class="ref">ViP_5,33.21</span></p>
               
               
               <p id="ViP_5,33.22">
                  hariśaṃkarayor yuddham atīvāsīt sudāruṇam <br />
                  cukṣubhuḥ sakalā lokāḥ yatrāstrāṃśupratāpitāḥ //
                   <span class="ref">ViP_5,33.22</span></p>
               
               
               <p id="ViP_5,33.23">
                  pralayo 'yam aśeṣasya jagato nūnam āgataḥ <br />
                  menire tridaśā yatra vartamāne mahāhave //
                   <span class="ref">ViP_5,33.23</span></p>
               
               <span class="note">D7 ins.:</span>
               
               
               <p id="ViP_5,33.23*68:1">
                  devāś ca bhayasaṃtrastāḥ prārthayantas tato harim //
                   <span class="ref">ViP_5,33.23*68:1</span></p>
               
               
               <p id="ViP_5,33.23*68:2">
                  prārthitaḥ śaṃkaraś cāpi parājayaṃ gṛhītavān //
                   <span class="ref">ViP_5,33.23*68:2</span></p>
               
               
               <p id="ViP_5,33.24">
                  jṛmbhaṇāstreṇa govindo jṛmbhayām āsa śaṃkaram <br />
                  tataḥ praṇeśur daiteyāḥ pramathāś ca samantataḥ //
                   <span class="ref">ViP_5,33.24</span></p>
               
               
               <p id="ViP_5,33.25">
                  jṛmbhābhibhūtas tu haro rathopastha upāviśat <br />
                  na śaśāka tadā yoddhuṃ kṛṣṇenākliṣṭakarmaṇā //
                   <span class="ref">ViP_5,33.25</span></p>
               
               
               <p id="ViP_5,33.26">
                  garuḍakṣatavāhaś ca pradyumnāstranipīḍitaḥ <br />
                  kṛṣṇahuṃkāranirdhūtaśaktiś cāpayayau guhaḥ //
                   <span class="ref">ViP_5,33.26</span></p>
               
               <span class="note">D7,T1 ins.:</span>
               
               
               <p id="ViP_5,33.26*69">
                  pramathānāṃ tataḥ sainyaṃ bāṇavarṣād anīnaśat //
                   <span class="ref">ViP_5,33.26*69</span></p>
               
               
               <p id="ViP_5,33.27">
                  jṛmbhite śaṃkare naṣṭe daityasainye guhe jite <br />
                  nīte pramathasainye ca saṃkṣayaṃ śārṅgadhanvanā //
                   <span class="ref">ViP_5,33.27</span></p>
               
               
               <p id="ViP_5,33.28">
                  nandīśasaṃgṛhītāśvam adhirūḍho mahāratham <br />
                  bāṇas tatrāyayau yoddhuṃ kṛṣṇakārṣṇibalaiḥ saha //
                   <span class="ref">ViP_5,33.28</span></p>
               
               
               <p id="ViP_5,33.29">
                  balabhadro mahāvīryo bāṇasainyam anekadhā <br />
                  vivyādha bāṇaiḥ prabhraśya dharmataś cāpalāyata //
                   <span class="ref">ViP_5,33.29</span></p>
               
               
               <p id="ViP_5,33.30">
                  ākṛṣya lāṅgalāgreṇa musalenāvapothitam <br />
                  balaṃ balena dadṛśe bāṇo bāṇaiś ca cakriṇā //
                   <span class="ref">ViP_5,33.30</span></p>
               
               
               <p id="ViP_5,33.31">
                  tataḥ kṛṣṇasya bāṇena yuddham āsīt samantataḥ //
                   <span class="ref">ViP_5,33.31</span></p>
               
               
               <p id="ViP_5,33.32">
                  parasparam iṣūn dīptān kāyatrāṇavibhedakān <br />
                  kṛṣṇaś ciccheda bāṇais tān bāṇena prahitān śarān <br />
                  bibheda keśavaṃ bāṇo bāṇaṃ vivyādha cakrabhṛt //
                   <span class="ref">ViP_5,33.32</span></p>
               
               
               <p id="ViP_5,33.33">
                  mumucāte tathāstrāṇi bāṇakṛṣṇau jigīṣayā <br />
                  parasparaṃ kṣatiparau paramāmarṣiṇau dvija //
                   <span class="ref">ViP_5,33.33</span></p>
               
               
               <p id="ViP_5,33.34">
                  chidyamāneṣv aśeṣeṣu śareṣv astre ca sīdati <br />
                  prācuryeṇa harir bāṇaṃ hantuṃ cakre tato manaḥ //
                   <span class="ref">ViP_5,33.34</span></p>
               
               
               <p id="ViP_5,33.35">
                  tato 'rkaśatasaṃghātatejasaḥ sadṛśadyutiḥ <br />
                  jagrāha daityacakrārir hariś cakraṃ sudarśanam //
                   <span class="ref">ViP_5,33.35</span></p>
               
               
               <p id="ViP_5,33.36">
                  muñcato bāṇanāśāya tac cakraṃ madhuvidviṣaḥ <br />
                  nagnā daiteyavidyābhūt koṭavī purato hareḥ //
                   <span class="ref">ViP_5,33.36</span></p>
               
               
               <p id="ViP_5,33.37">
                  tām agrato harir dṛṣṭvā mīlitākṣaḥ sudarśanam <br />
                  mumoca bāṇam uddiśya chettuṃ bāhuvanaṃ ripoḥ //
                   <span class="ref">ViP_5,33.37</span></p>
               
               
               <p id="ViP_5,33.38">
                  krameṇa tat tu bāhūnāṃ bāṇasyācyutacoditam <br />
                  chedaṃ cakre 'surāpāstaśastraughakṣapaṇādṛtam //
                   <span class="ref">ViP_5,33.38</span></p>
               
               
               <p id="ViP_5,33.39">
                  chinne bāhuvane tat tu karasthaṃ madhusūdanaḥ <br />
                  mumukṣur bāṇanāśāya vijñātas tripuradviṣā //
                   <span class="ref">ViP_5,33.39</span></p>
               
               
               <p id="ViP_5,33.40">
                  sa upetyāha govindaṃ sāmapūrvam umāpatiḥ <br />
                  vilokya bāṇaṃ dordaṇḍacchedāsṛksrāvavarṣiṇam //
                   <span class="ref">ViP_5,33.40</span></p>
               
               śaṃkara uvāca:
               
               <p id="ViP_5,33.41">
                  kṛṣṇa kṛṣṇa jagannātha jāne tvāṃ puruṣottamam <br />
                  pareśaṃ paramātmānam anādinidhanaṃ param //
                   <span class="ref">ViP_5,33.41</span></p>
               
               
               <p id="ViP_5,33.42">
                  devatiryaṅmanuṣyeṣu śarīragrahaṇātmikā <br />
                  līleyaṃ sarvabhūtasya tava ceṣṭopalakṣaṇā //
                   <span class="ref">ViP_5,33.42</span></p>
               
               
               <p id="ViP_5,33.43">
                  tat prasīdābhayaṃ dattaṃ bāṇasyāsya mayā prabho <br />
                  tat tvayā nānṛtaṃ kāryaṃ yan mayā vyāhṛtaṃ vacaḥ //
                   <span class="ref">ViP_5,33.43</span></p>
               
               
               <p id="ViP_5,33.44">
                  asmatsaṃśrayavṛddho 'yaṃ nāparādhyas tavāvyaya <br />
                  mayā dattavaro daityas tatas tvāṃ kṣamayāmy aham //
                   <span class="ref">ViP_5,33.44</span></p>
               
               parāśara uvāca:
               
               <p id="ViP_5,33.45">
                  ity uktaḥ prāha govindaḥ śūlapāṇim umāpatim <br />
                  prasannavadano bhūtvā gatāmarṣo 'suraṃ prati //
                   <span class="ref">ViP_5,33.45</span></p>
               
               bhagavān uvāca:
               
               <p id="ViP_5,33.46">
                  yuṣmaddattavaro bāṇo jīvatām eṣa śaṃkara <br />
                  tvadvākyagauravād etan mayā cakraṃ nivartitam //
                   <span class="ref">ViP_5,33.46</span></p>
               
               
               <p id="ViP_5,33.47">
                  tvayā yad abhayaṃ dattaṃ tad dattam akhilaṃ mayā <br />
                  matto 'vibhinnam ātmānaṃ draṣṭum arhasi śaṃkara //
                   <span class="ref">ViP_5,33.47</span></p>
               
               
               <p id="ViP_5,33.48ab">
                  yo 'haṃ sa tvaṃ jagac cedaṃ sadevāsuramānuṣam //
                   <span class="ref">ViP_5,33.48ab</span></p>
               
               <span class="note">T1.3,ed. Veṅk. ins.:</span>
               
               
               <p id="ViP_5,33.48ab*70">
                  matto nānyad aśeṣaṃ yat tat tvaṃ jñātum ihārhasi //
                   <span class="ref">ViP_5,33.48ab*70</span></p>
               
               
               <p id="ViP_5,33.48cd">
                  avidyāmohitātmānaḥ puruṣā bhinnadarśinaḥ //
                   <span class="ref">ViP_5,33.48cd</span></p>
               
               <span class="note">T1.3,ed. Veṅk. ins.:</span>
               
               
               <p id="ViP_5,33.48*71:1">
                  vadanti bhedaṃ paśyanti cāvayor antaraṃ hara //
                   <span class="ref">ViP_5,33.48*71:1</span></p>
               
               
               <p id="ViP_5,33.48*71:2">
                  prasanno 'haṃ gamiṣyāmi tvaṃ gaccha vṛṣabhadhvaja //
                   <span class="ref">ViP_5,33.48*71:2</span></p>
               
               parāśara uvāca:
               
               <p id="ViP_5,33.49">
                  ity uktvā prayayau kṛṣṇaḥ prādyumnir yatra tiṣṭhati <br />
                  tadbandhaphaṇino neśur garuḍānilaśoṣitāḥ //
                   <span class="ref">ViP_5,33.49</span></p>
               
               
               <p id="ViP_5,33.50">
                  tato 'niruddham āropya sapatnīkaṃ garutmati <br />
                  ājagmur dvārakāṃ rāmakārṣṇidāmodarāḥ purīm //
                   <span class="ref">ViP_5,33.50</span></p>
               
               <span class="note">T3,ed. Veṅk. ins.:</span>
               
               
               <p id="ViP_5,33.50*72:1">
                  putrapautraiḥ parivṛtas tatra reme janārdanaḥ //
                   <span class="ref">ViP_5,33.50*72:1</span></p>
               
               
               <p id="ViP_5,33.50*72:2">
                  devībhiḥ satataṃ vipra bhūbhārataraṇecchayā //
                   <span class="ref">ViP_5,33.50*72:2</span></p>
               
               
               <p>[[iti śrīviṣṇupurāṇe pañcame 'ṃśe trayastriṃśo 'dhyāyaḥ ]]</p>
               
               </div>
            
            <div id="d1e92844">
               maitreya uvāca:
               
               <p id="ViP_5,34.1">
                  cakre karma mahac chaurir bibhrāṇo mānuṣīṃ tanum <br />
                  jigāya śakraṃ śarvaṃ ca sarvān devāṃś ca līlayā //
                   <span class="ref">ViP_5,34.1</span></p>
               
               
               <p id="ViP_5,34.2">
                  yac cānyad akarot karma divyaceṣṭāvidhānakṛt <br />
                  tat kathyatāṃ mahābhāga paraṃ kautūhalaṃ hi me //
                   <span class="ref">ViP_5,34.2</span></p>
               
               parāśara uvāca:
               
               <p id="ViP_5,34.3">
                  gadato mama viprarṣe śrūyatām idam ādarāt <br />
                  narāvatāre kṛṣṇena dagdhā vārāṇasī yathā //
                   <span class="ref">ViP_5,34.3</span></p>
               
               
               <p id="ViP_5,34.4">
                  pauṇḍrako vāsudevas tu vāsudevo 'bhavad bhuvi <br />
                  avatīrṇas tvam ity ukto janair ajñānamohitaiḥ //
                   <span class="ref">ViP_5,34.4</span></p>
               
               
               <p id="ViP_5,34.5">
                  sa mene vāsudevo 'ham avatīrṇo mahītale <br />
                  naṣṭasmṛtis tataḥ sarvaṃ viṣṇucihnam acīkarat //
                   <span class="ref">ViP_5,34.5</span></p>
               
               
               <p id="ViP_5,34.6">
                  dūtaṃ ca preṣayām āsa kṛṣṇāya sumahātmane <br />
                  tyaktvā cakrādikaṃ cihnaṃ madīyaṃ nāma cātmanaḥ //
                   <span class="ref">ViP_5,34.6</span></p>
               
               
               <p id="ViP_5,34.7">
                  vāsudevātmakaṃ mūḍha muktvā garvaṃ viśeṣataḥ <br />
                  ātmano jīvitārthāya tato me praṇatiṃ vraja //
                   <span class="ref">ViP_5,34.7</span></p>
               
               
               <p id="ViP_5,34.8">
                  ity uktaḥ saṃprahasyainaṃ dūtaṃ prāha janārdanaḥ <br />
                  nijacihnam ahaṃ cakraṃ samutsrakṣye tvayīti vai //
                   <span class="ref">ViP_5,34.8</span></p>
               
               
               <p id="ViP_5,34.9">
                  vācyaś ca pauṇḍrako gatvā tvayā dūta vaco mama <br />
                  jñātas tvadvākyasadbhāvo yat kāryaṃ tad vidhīyatām //
                   <span class="ref">ViP_5,34.9</span></p>
               
               
               <p id="ViP_5,34.10">
                  gṛhītacihna evāham āgamiṣyāmi te puram <br />
                  samutsrakṣyāmi te cakraṃ nijacihnam asaṃśayam //
                   <span class="ref">ViP_5,34.10</span></p>
               
               
               <p id="ViP_5,34.11">
                  ājñāpūrvaṃ ca yad idam āgaccheti tvayoditam <br />
                  saṃpādayiṣye śvas tubhyaṃ tad apy eṣo 'vilambitam //
                   <span class="ref">ViP_5,34.11</span></p>
               
               
               <p id="ViP_5,34.12">
                  śaraṇaṃ te samabhyetya kartāsmi nṛpate tathā <br />
                  yathā tvatto bhayaṃ bhūyo na me kiṃcid bhaviṣyati //
                   <span class="ref">ViP_5,34.12</span></p>
               
               parāśara uvāca:
               
               <p id="ViP_5,34.13">
                  ity ukte 'pagate dūte saṃsmṛtyābhyāgataṃ hariḥ <br />
                  garutmantam athāruhya tvaritaṃ tatpuraṃ yayau //
                   <span class="ref">ViP_5,34.13</span></p>
               
               
               <p id="ViP_5,34.14">
                  tasyāpi keśavodyogaṃ śrutvā kāśipatis tadā <br />
                  sarvasainyaparīvāraḥ pārṣṇigrāha upāyayau //
                   <span class="ref">ViP_5,34.14</span></p>
               
               
               <p id="ViP_5,34.15">
                  tato balena mahatā kāśirājabalena ca <br />
                  pauṇḍrako vāsudevo 'sau keśavābhimukhaṃ yayau //
                   <span class="ref">ViP_5,34.15</span></p>
               
               
               <p id="ViP_5,34.16">
                  taṃ dadarśa harir dūrād udārasyandane sthitam <br />
                  cakrahastaṃ gadākhaḍgabāhuṃ pāṇigatāmbujam //
                   <span class="ref">ViP_5,34.16</span></p>
               
               
               <p id="ViP_5,34.17">
                  sragdharaṃ dhṛtaśārṅgaṃ ca suparṇaracitadhvajam <br />
                  vakṣaḥsthale kṛtaṃ cāsya śrīvatsaṃ dadṛśe hariḥ //
                   <span class="ref">ViP_5,34.17</span></p>
               
               
               <p id="ViP_5,34.18">
                  kirīṭakuṇḍaladharaṃ pītavāsaḥsamanvitam <br />
                  dṛṣṭvā taṃ bhāvagambhīraṃ jahāsa garuḍadhvajaḥ //
                   <span class="ref">ViP_5,34.18</span></p>
               
               
               <p id="ViP_5,34.19">
                  yuyudhe ca balenāsya hastyaśvabalinā dvija <br />
                  nistriṃśarṣṭigadāśūlaśaktikārmukaśālinā //
                   <span class="ref">ViP_5,34.19</span></p>
               
               
               <p id="ViP_5,34.20">
                  kṣaṇena śārṅganirmuktaiḥ śarair arividāraṇaiḥ <br />
                  gadācakranipātaiś ca sūdayām āsa tadbalam //
                   <span class="ref">ViP_5,34.20</span></p>
               
               
               <p id="ViP_5,34.21">
                  kāśirājabalaṃ caiva kṣayaṃ nītvā janārdanaḥ <br />
                  uvāca pauṇḍrakaṃ mūḍham ātmacihnopalakṣaṇam //
                   <span class="ref">ViP_5,34.21</span></p>
               
               bhagavān uvāca:
               
               <p id="ViP_5,34.22">
                  pauṇḍrakoktaṃ tvayā yat tu dūtavaktreṇa māṃ prati <br />
                  samutsṛjeti cihnāni tat te saṃpādayāmy aham //
                   <span class="ref">ViP_5,34.22</span></p>
               
               
               <p id="ViP_5,34.23">
                  cakram etat samutsṛṣṭaṃ gadeyaṃ te visarjitā <br />
                  garutmān eṣa nirdiṣṭaḥ samārohatu te dhvajam //
                   <span class="ref">ViP_5,34.23</span></p>
               
               parāśara uvāca:
               
               <p id="ViP_5,34.24">
                  ity uccārya vimuktena cakreṇāsau vidāritaḥ <br />
                  pothito gadayā bhagno garutmāṃś ca garutmatā //
                   <span class="ref">ViP_5,34.24</span></p>
               
               
               <p id="ViP_5,34.25">
                  tato hāhākṛte loke kāśīnām adhipo balī <br />
                  yuyudhe vāsudevena mitrasyāpacitau sthitaḥ //
                   <span class="ref">ViP_5,34.25</span></p>
               
               
               <p id="ViP_5,34.26">
                  tataḥ śārṅgadhanurmuktaiś chittvā tasya śaraiḥ śiraḥ <br />
                  kāśipuryāṃ sa cikṣepa kurvaṃl lokasya vismayam //
                   <span class="ref">ViP_5,34.26</span></p>
               
               
               <p id="ViP_5,34.27">
                  hatvā ca pauṇḍrakaṃ śauriḥ kāśirājaṃ ca sānugam <br />
                  punar dvāravatīṃ prāpto reme svargagato yathā //
                   <span class="ref">ViP_5,34.27</span></p>
               
               
               <p id="ViP_5,34.28">
                  tacchiraḥ patitaṃ dṛṣṭvā tatra kāśipateḥ pure <br />
                  janaḥ kim etad ity āha kenety atyantavismitaḥ //
                   <span class="ref">ViP_5,34.28</span></p>
               
               
               <p id="ViP_5,34.29">
                  jñātvā taṃ vāsudevena hataṃ tasya sutas tataḥ <br />
                  purohitena sahitas toṣayām āsa śaṃkaram //
                   <span class="ref">ViP_5,34.29</span></p>
               
               
               <p id="ViP_5,34.30">
                  avimukte mahākṣetre toṣitas tena śaṃkaraḥ <br />
                  varaṃ vṛṇīṣveti tadā taṃ provāca nṛpātmajam //
                   <span class="ref">ViP_5,34.30</span></p>
               
               
               <p id="ViP_5,34.31">
                  sa vavre bhagavan kṛtyā pitṛhantur vadhāya me <br />
                  samuttiṣṭhatu kṛṣṇasya tvatprasādān maheśvara //
                   <span class="ref">ViP_5,34.31</span></p>
               
               parāśara uvāca:
               
               <p id="ViP_5,34.32">
                  evaṃ bhaviṣyatīty ukte dakṣiṇāgner anantaram <br />
                  mahākṛtyā samuttasthau tasyaivāgniniveśanāt //
                   <span class="ref">ViP_5,34.32</span></p>
               
               
               <p id="ViP_5,34.33">
                  tato jvālākarālāsyā jvalatkeśakalāpikā <br />
                  kṛṣṇa kṛṣṇeti kupitā kṛtyā dvāravatīṃ yayau //
                   <span class="ref">ViP_5,34.33</span></p>
               
               
               <p id="ViP_5,34.34">
                  tām avekṣya janas trāsavicalallocano mune <br />
                  yayau śaraṇyaṃ jagatāṃ śaraṇaṃ madhusūdanam //
                   <span class="ref">ViP_5,34.34</span></p>
               
               
               <p id="ViP_5,34.35">
                  kāśirājasuteneyam ārādhya vṛṣabhadhvajam <br />
                  utpāditā mahākṛtyety avagamyātha cakriṇā //
                   <span class="ref">ViP_5,34.35</span></p>
               
               
               <p id="ViP_5,34.36">
                  jahi kṛtyām imām ugrāṃ vahnijvālājaṭākulām <br />
                  cakram utsṛṣṭam akṣeṣu krīḍāsaktena līlayā //
                   <span class="ref">ViP_5,34.36</span></p>
               
               
               <p id="ViP_5,34.37">
                  tadagnimālājaṭilajvālodgārātibhīṣaṇām <br />
                  kṛtyām anujagāmāśu viṣṇucakraṃ sudarśanam //
                   <span class="ref">ViP_5,34.37</span></p>
               
               
               <p id="ViP_5,34.38">
                  cakrapratāpavidhvastā kṛtyā māheśvarī tadā <br />
                  nanāśa veginī vegāt tad apy anujagāma tām //
                   <span class="ref">ViP_5,34.38</span></p>
               
               
               <p id="ViP_5,34.39">
                  kṛtyā vārāṇasīm eva praviveśa tvarānvitā <br />
                  viṣṇucakrapratihataprabhāvā munisattama //
                   <span class="ref">ViP_5,34.39</span></p>
               
               
               <p id="ViP_5,34.40">
                  tataḥ kāśibalaṃ bhūri pramathānāṃ tathā balam <br />
                  samastaśastrāstrayutaṃ cakrasyābhimukhaṃ yayau //
                   <span class="ref">ViP_5,34.40</span></p>
               
               
               <p id="ViP_5,34.41">
                  śastrāstramokṣacaturaṃ dagdhvā tad balam ojasā <br />
                  kṛtyāgarbhām aśeṣāṃ tāṃ tadā vārāṇasīṃ purīm //
                   <span class="ref">ViP_5,34.41</span></p>
               
               
               <p id="ViP_5,34.42">
                  sabhūbhṛdbhṛtyapaurāṃ tu sāśvamātaṅgamānavām <br />
                  aśeṣakośakoṣṭhāṃ tāṃ durnirīkṣyāṃ surair api //
                   <span class="ref">ViP_5,34.42</span></p>
               
               
               <p id="ViP_5,34.43">
                  jvālāpariṣkṛtāśeṣagṛhaprākāracatvarām <br />
                  dadāha tad dhareś cakraṃ sakalām eva tāṃ purīm //
                   <span class="ref">ViP_5,34.43</span></p>
               
               
               <p id="ViP_5,34.44">
                  akṣīṇāmarṣam atyalpasādhyasādhanasaspṛham <br />
                  tac cakraṃ prasphuraddīpti viṣṇor abhyāyayau karam //
                   <span class="ref">ViP_5,34.44</span></p>
               
               
               <p>[[iti śrīviṣṇupurāṇe pañcame 'ṃśe catustriṃśo 'dhyāyaḥ ]]</p>
               
               </div>
            
            <div id="d1e93698">
               maitreya uvāca:
               
               <p id="ViP_5,35.1">
                  bhūya evāham icchāmi balabhadrasya dhīmataḥ <br />
                  śrotuṃ parākramaṃ brahman tan mamākhyātum arhasi //
                   <span class="ref">ViP_5,35.1</span></p>
               
               
               <p id="ViP_5,35.2">
                  yamunākarṣaṇādīni śrutāni bhagavan mayā <br />
                  tat kathyatāṃ mahābhāga yad anyat kṛtavān balaḥ //
                   <span class="ref">ViP_5,35.2</span></p>
               
               parāśara uvāca:
               
               <p id="ViP_5,35.3">
                  maitreya śrūyatāṃ karma yad rāmeṇābhavat kṛtam <br />
                  anantenāprameyena śeṣeṇa dharaṇībhṛtā //
                   <span class="ref">ViP_5,35.3</span></p>
               
               
               <p id="ViP_5,35.4">
                  duryodhanasya tanayāṃ svayaṃvarakṛtakṣaṇām <br />
                  balād ādattavān vīraḥ sāmbo jāmbavatīsutaḥ //
                   <span class="ref">ViP_5,35.4</span></p>
               
               
               <p id="ViP_5,35.5">
                  tataḥ kruddhā mahāvīryāḥ karṇaduryodhanādayaḥ <br />
                  bhīṣmadroṇādayaś cainaṃ babandhur yudhi nirjitam //
                   <span class="ref">ViP_5,35.5</span></p>
               
               
               <p id="ViP_5,35.6">
                  tac chrutvā yādavāḥ sarve krodhaṃ duryodhanādiṣu <br />
                  maitreya cakruś cakruś ca tān nihantuṃ mahodyamam //
                   <span class="ref">ViP_5,35.6</span></p>
               
               
               <p id="ViP_5,35.7">
                  tān nivārya balaḥ prāha madalolakalākṣaram <br />
                  mokṣyanti te madvacanād yāsyāmy eko hi kauravān //
                   <span class="ref">ViP_5,35.7</span></p>
               
               
               <p id="ViP_5,35.8">
                  baladevas tato gatvā nagaraṃ nāgasāhvayam <br />
                  bāhyopavanamadhye 'bhūn na viveśa ca tat puram //
                   <span class="ref">ViP_5,35.8</span></p>
               
               
               <p id="ViP_5,35.9">
                  balam āgatam ājñāya bhūpā duryodhanādayaḥ <br />
                  gām arghyam udakaṃ caiva rāmāya pratyavedayan //
                   <span class="ref">ViP_5,35.9</span></p>
               
               
               <p id="ViP_5,35.10">
                  gṛhītvā vidhivat sarvaṃ tatas tān āha kauravān <br />
                  ājñāpayaty ugrasenaḥ sāmbam āśu vimuñcata //
                   <span class="ref">ViP_5,35.10</span></p>
               
               
               <p id="ViP_5,35.11">
                  tatas te tadvacaḥ śrutvā bhīṣmadroṇādayo dvija <br />
                  karṇaduryodhanādyāś ca cukrudhur dvijasattama //
                   <span class="ref">ViP_5,35.11</span></p>
               
               
               <p id="ViP_5,35.12">
                  ūcuś ca kupitāḥ sarve bāhlikādyāś ca kauravāḥ <br />
                  arājyārhaṃ yador vaṃśam avekṣya musalāyudham //
                   <span class="ref">ViP_5,35.12</span></p>
               
               
               <p id="ViP_5,35.13">
                  bho bhoḥ kim etad bhavatā balabhadreritaṃ vacaḥ <br />
                  ājñāṃ kurukulotthānāṃ yādavaḥ kaḥ pradāsyati //
                   <span class="ref">ViP_5,35.13</span></p>
               
               
               <p id="ViP_5,35.14">
                  ugraseno 'pi yady ājñāṃ kauravāṇāṃ pradāsyati <br />
                  tad alaṃ pāṇḍuraiś chatrair nṛpayogyair viḍambitaiḥ //
                   <span class="ref">ViP_5,35.14</span></p>
               
               
               <p id="ViP_5,35.15">
                  tad gaccha bala mā vā tvaṃ sāmbam anyāyaceṣṭitam <br />
                  vimokṣyāmo na bhavato nograsenasya śāsanāt //
                   <span class="ref">ViP_5,35.15</span></p>
               
               
               <p id="ViP_5,35.16">
                  praṇatir yā kṛtāsmākaṃ mānyānāṃ kukurāndhakaiḥ <br />
                  nanāma sā kṛtā keyam ājñā svāmini bhṛtyataḥ //
                   <span class="ref">ViP_5,35.16</span></p>
               
               
               <p id="ViP_5,35.17">
                  garvam āropitā yūyaṃ samānāsanabhojanaiḥ <br />
                  ko doṣo bhavatāṃ nītir yat prītyā nāvalokitā //
                   <span class="ref">ViP_5,35.17</span></p>
               
               
               <p id="ViP_5,35.18">
                  asmābhir argho bhavato yo 'yaṃ bala niveditaḥ <br />
                  premṇaitan naitad asmākaṃ kulād yuṣmatkulocitam //
                   <span class="ref">ViP_5,35.18</span></p>
               
               parāśara uvāca:
               
               <p id="ViP_5,35.19">
                  ity uktvā kuravaḥ sarve na muñcāmo hareḥ sutam <br />
                  kṛtaikaniścayās tūrṇaṃ viviśur gajasāhvayam //
                   <span class="ref">ViP_5,35.19</span></p>
               
               
               <p id="ViP_5,35.20">
                  mattaḥ kopena cāghūrṇas tato 'dhikṣepajanmanā <br />
                  utthāya pārṣṇyā vasudhāṃ jaghāna sa halāyudhaḥ //
                   <span class="ref">ViP_5,35.20</span></p>
               
               
               <p id="ViP_5,35.21">
                  tato vidāritā pṛthvī pārṣṇighātān mahātmanaḥ <br />
                  āsphoṭayām āsa tadā diśaḥ śabdena pūrayan //
                   <span class="ref">ViP_5,35.21</span></p>
               
               
               <p id="ViP_5,35.22">
                  uvāca cātitāmrākṣo bhṛkuṭīkuṭilānanaḥ //
                   <span class="ref">ViP_5,35.22</span></p>
               
               
               <p id="ViP_5,35.23">
                  aho madāvalepo 'yam asārāṇāṃ durātmanām <br />
                  kauravāṇām ādhipatyam asmākaṃ kila kālajam <br />
                  ugrasenasya yenājñāṃ manyante 'dyāpi laṅghanam //
                   <span class="ref">ViP_5,35.23</span></p>
               
               
               <p id="ViP_5,35.24ab">
                  ājñāṃ pratīcched dharmeṇa saha devaiḥ śacīpatiḥ //
                   <span class="ref">ViP_5,35.24ab</span></p>
               
               <span class="note">T1 ins.:</span>
               
               
               <p id="ViP_5,35.24ab*73">
                  mārutasya mate sthitvā tuṣṭe rājñāṃ sabhāṃ dadau //
                   <span class="ref">ViP_5,35.24ab*73</span></p>
               
               
               <p id="ViP_5,35.24cd">
                  samadhyāste sudharmāṃ tām ugrasenaḥ śacīpateḥ //
                   <span class="ref">ViP_5,35.24cd</span></p>
               
               <span class="note">V ins.:</span>
               
               
               <p id="ViP_5,35.24*74">
                  ugrasenaḥ samadhyāste sudharmāṃ na śacīpatiḥ //
                   <span class="ref">ViP_5,35.24*74</span></p>
               
               
               <p id="ViP_5,35.25">
                  dhiṅ manuṣyaśatocchiṣṭe tuṣṭir eṣāṃ nṛpāsane <br />
                  pārijātataroḥ puṣpamañjarīr vanitājanaḥ <br />
                  bibharti yasya bhṛtyānāṃ so 'py eṣāṃ na mahīpatiḥ //
                   <span class="ref">ViP_5,35.25</span></p>
               
               
               <p id="ViP_5,35.26">
                  samastabhūbhṛtāṃ nātha ugrasenaḥ sa tiṣṭhatu <br />
                  adya niṣkauravām urvīṃ kṛtvā yāsyāmi tatpurīm //
                   <span class="ref">ViP_5,35.26</span></p>
               
               
               <p id="ViP_5,35.27">
                  karṇaṃ duryodhanaṃ droṇam adya bhīṣmaṃ sabāhlikam <br />
                  duḥśāsanādīn bhūriṃ ca bhūriśravasam eva ca //
                   <span class="ref">ViP_5,35.27</span></p>
               
               
               <p id="ViP_5,35.28">
                  somadattaṃ śalaṃ bhīmam arjunaṃ sayudhiṣṭhiram <br />
                  yamajau kauravāṃś cānyān hatvā sāśvarathadvipān //
                   <span class="ref">ViP_5,35.28</span></p>
               
               
               <p id="ViP_5,35.29">
                  vīram ādāya taṃ sāmbaṃ sapatnīkaṃ tataḥ purīm <br />
                  dvārakām ugrasenādīn gatvā drakṣyāmi bāndhavān //
                   <span class="ref">ViP_5,35.29</span></p>
               
               
               <p id="ViP_5,35.30ab">
                  athavā kauravādhānīṃ samastaiḥ kurubhiḥ saha //
                   <span class="ref">ViP_5,35.30ab</span></p>
               
               <span class="note">Ś1,Ñ1,B,D2-5.6.8 ins.:</span>
               
               
               <p id="ViP_5,35.30ab*75">
                  bhārāvataraṇe śīghraṃ devarājena coditaḥ //
                   <span class="ref">ViP_5,35.30ab*75</span></p>
               
               
               <p id="ViP_5,35.30cd">
                  bhāgīrathyāṃ kṣipāmy āśu nagaraṃ nāgasāhvayam //
                   <span class="ref">ViP_5,35.30cd</span></p>
               
               parāśara uvāca:
               
               <p id="ViP_5,35.31">
                  ity uktvā madaraktākṣaḥ karṣaṇādhomukhaṃ halam <br />
                  prākāravapre vinyasya cakarṣa musalāyudhaḥ //
                   <span class="ref">ViP_5,35.31</span></p>
               
               
               <p id="ViP_5,35.32">
                  āghūrṇitaṃ tat sahasā tato vai hastināpuram <br />
                  dṛṣṭvā saṃkṣubdhahṛdayāś cukruśuḥ sarvakauravāḥ //
                   <span class="ref">ViP_5,35.32</span></p>
               
               
               <p id="ViP_5,35.33">
                  rāma rāma mahābāho kṣamyatāṃ kṣamyatāṃ tvayā <br />
                  upasaṃhriyatāṃ kopaḥ prasīda musalāyudha //
                   <span class="ref">ViP_5,35.33</span></p>
               
               
               <p id="ViP_5,35.34">
                  eṣa sāmbaḥ sapatnīkas tava niryātito bala <br />
                  avijñātaprabhāvāṇāṃ kṣamyatām aparādhinām //
                   <span class="ref">ViP_5,35.34</span></p>
               
               parāśara uvāca:
               
               <p id="ViP_5,35.35">
                  tato niryātayām āsuḥ sāmbaṃ patnyā samanvitam <br />
                  niṣkramya svapurāt tūrṇaṃ kauravā munipuṃgava //
                   <span class="ref">ViP_5,35.35</span></p>
               
               
               <p id="ViP_5,35.36">
                  bhīṣmadroṇakṛpādīnāṃ praṇamya vadatāṃ priyam <br />
                  kṣāntam eva mayety āha balo balavatāṃ varaḥ //
                   <span class="ref">ViP_5,35.36</span></p>
               
               
               <p id="ViP_5,35.37">
                  adyāpy āghūrṇitākāraṃ lakṣyate tat puraṃ dvija <br />
                  eṣa prabhāvo rāmasya balaśauryopalakṣaṇaḥ //
                   <span class="ref">ViP_5,35.37</span></p>
               
               
               <p id="ViP_5,35.38">
                  tatas tu kauravāḥ sāmbaṃ saṃpūjya halinā saha <br />
                  preṣayām āsur udvāhadhanabhāryāsamanvitam //
                   <span class="ref">ViP_5,35.38</span></p>
               
               
               <p>[[iti śrīviṣṇupurāṇe pañcame 'ṃśe pañcatriṃśo 'dhyāyaḥ ]]</p>
               
               </div>
            
            <div id="d1e94495">
               parāśara uvāca:
               
               <p id="ViP_5,36.1">
                  maitreya śrūyatāṃ tasya balasya balaśālinaḥ <br />
                  kṛtaṃ yad anyat tenābhūt tad api śrūyatāṃ tvayā //
                   <span class="ref">ViP_5,36.1</span></p>
               
               
               <p id="ViP_5,36.2">
                  narakasyāsurendrasya devapakṣavirodhinaḥ <br />
                  sakhābhavan mahāvīryo dvivido nāma vānaraḥ //
                   <span class="ref">ViP_5,36.2</span></p>
               
               
               <p id="ViP_5,36.3">
                  vairānubandhaṃ balavān sa cakāra surān prati <br />
                  narakaṃ hatavān kṛṣṇo devarājena coditaḥ //
                   <span class="ref">ViP_5,36.3</span></p>
               
               
               <p id="ViP_5,36.4">
                  kariṣye sarvadevānāṃ tasmād eṣa pratikriyām <br />
                  yajñavidhvaṃsanaṃ kurvan martyalokakṣayaṃ tathā //
                   <span class="ref">ViP_5,36.4</span></p>
               
               
               <p id="ViP_5,36.5">
                  tato vidhvaṃsayām āsa yajñān ajñānamohitaḥ <br />
                  bibheda sādhumaryādāṃ kṣayaṃ cakre ca dehinām //
                   <span class="ref">ViP_5,36.5</span></p>
               
               
               <p id="ViP_5,36.6">
                  dadāha capalo deśān puragrāmāntarāṇi ca <br />
                  kvacic ca parvatākṣepair grāmādīn samacūrṇayat //
                   <span class="ref">ViP_5,36.6</span></p>
               
               
               <p id="ViP_5,36.7">
                  śailān utpāṭya toyeṣu mumocāmbunidhau tathā <br />
                  punaś cārṇavamadhyasthaḥ kṣobhayām āsa sāgaram //
                   <span class="ref">ViP_5,36.7</span></p>
               
               
               <p id="ViP_5,36.8">
                  tena vikṣobhitaś cābdhir udvelo dvija jāyate <br />
                  plāvayaṃs tīrajān grāmān purādīn ativegavān //
                   <span class="ref">ViP_5,36.8</span></p>
               
               
               <p id="ViP_5,36.9">
                  kāmarūpī mahārūpaṃ kṛtvā sasyāny aśeṣataḥ <br />
                  luṭhan bhramaṇasaṃmardaiḥ saṃcūrṇayati vānaraḥ //
                   <span class="ref">ViP_5,36.9</span></p>
               
               
               <p id="ViP_5,36.10">
                  tena viprakṛtaṃ sarvaṃ jagad etad durātmanā <br />
                  niḥsvādhyāyavaṣaṭkāraṃ maitreyāsīt suduḥkhitam //
                   <span class="ref">ViP_5,36.10</span></p>
               
               
               <p id="ViP_5,36.11">
                  ekadā raivatodyāne papau pānaṃ halāyudhaḥ <br />
                  revatī ca mahābhāgā tathaivānyā varastriyaḥ //
                   <span class="ref">ViP_5,36.11</span></p>
               
               
               <p id="ViP_5,36.12">
                  upagīyamāno vilasallalanāmaulimadhyagaḥ <br />
                  reme yaduvaraśreṣṭhaḥ kubera iva mandare //
                   <span class="ref">ViP_5,36.12</span></p>
               
               
               <p id="ViP_5,36.13">
                  tataḥ sa vānaro 'bhyetya gṛhītvā sīriṇo halam <br />
                  musalaṃ ca cakārāsya saṃmukhaṃ saviḍambanam //
                   <span class="ref">ViP_5,36.13</span></p>
               
               
               <p id="ViP_5,36.14">
                  tathaiva yoṣitāṃ tāsāṃ jahāsābhimukhaṃ kapiḥ <br />
                  pānapūrṇāṃś ca karakāñ cikṣepāhatya vai padā //
                   <span class="ref">ViP_5,36.14</span></p>
               
               
               <p id="ViP_5,36.15">
                  tataḥ kopaparītātmā bhartsayām āsa taṃ balaḥ <br />
                  tathāpi tam avajñāya cakre kilakilādhvanim //
                   <span class="ref">ViP_5,36.15</span></p>
               
               
               <p id="ViP_5,36.16">
                  tataḥ samutthāya balo jagṛhe musalaṃ ruṣā <br />
                  so 'pi śailaśilāṃ bhīmāṃ jagrāha plavagottamaḥ //
                   <span class="ref">ViP_5,36.16</span></p>
               
               
               <p id="ViP_5,36.17">
                  cikṣepa ca sa tāṃ kṣiptāṃ musalena sahasradhā <br />
                  bibheda yādavaśreṣṭhaḥ sā papāta mahītale //
                   <span class="ref">ViP_5,36.17</span></p>
               
               
               <p id="ViP_5,36.18">
                  āpatan musalaṃ cāsau samullaṅghya plavaṃgamaḥ <br />
                  vegenāgamya roṣeṇa talenorasy atāḍayat //
                   <span class="ref">ViP_5,36.18</span></p>
               
               
               <p id="ViP_5,36.19">
                  tato balena kopena muṣṭinā mūrdhni tāḍitaḥ <br />
                  papāta rudhirodgārī dvividaḥ kṣīṇajīvitaḥ //
                   <span class="ref">ViP_5,36.19</span></p>
               
               
               <p id="ViP_5,36.20">
                  patatā taccharīreṇa gireḥ śṛṅgam aśīryata <br />
                  maitreya śatadhā vajrivajreṇeva hi tāḍitam //
                   <span class="ref">ViP_5,36.20</span></p>
               
               
               <p id="ViP_5,36.21">
                  puṣpavṛṣṭiṃ tato devā rāmasyopari cikṣipuḥ <br />
                  praśaśaṃsus tathābhyetya sādhv etat te mahat kṛtam //
                   <span class="ref">ViP_5,36.21</span></p>
               
               
               <p id="ViP_5,36.22">
                  anena duṣṭakapinā daityapakṣopakāriṇā <br />
                  jagan nirākṛtaṃ vīra diṣṭyā sa kṣayam āgataḥ //
                   <span class="ref">ViP_5,36.22</span></p>
               
               <span class="note">Ś1,D2,T1,G2.3,ed. Veṅk. ins.:</span>
               
               
               <p id="ViP_5,36.22*76">
                  ity uktvā divam ājagmur devā hṛṣṭāḥ saguhyakāḥ //
                   <span class="ref">ViP_5,36.22*76</span></p>
               
               parāśara uvāca:
               
               <p id="ViP_5,36.23">
                  evaṃvidhāny anekāni baladevasya dhīmataḥ <br />
                  karmāṇy aparimeyāni śeṣasya dharaṇībhṛtaḥ //
                   <span class="ref">ViP_5,36.23</span></p>
               
               
               <p>[[iti śrīviṣṇupurāṇe pañcame 'ṃśe ṣaṭtriṃśo 'dhyāyaḥ ]]</p>
               
               </div>
            
            <div id="d1e94956">
               parāśara uvāca:
               
               <p id="ViP_5,37.1">
                  evaṃ daityavadhaṃ kṛṣṇo baladevasahāyavān <br />
                  cakre duṣṭakṣitīśānāṃ tathaiva jagataḥ kṛte //
                   <span class="ref">ViP_5,37.1</span></p>
               
               
               <p id="ViP_5,37.2">
                  kṣiteś ca bhāraṃ bhagavān phālgunena samaṃ vibhuḥ <br />
                  avatārayām āsa hariḥ samastākṣauhiṇīvadhāt //
                   <span class="ref">ViP_5,37.2</span></p>
               
               
               <p id="ViP_5,37.3ab">
                  kṛtvā bhārāvataraṇaṃ bhuvo hatvākhilān nṛpān //
                   <span class="ref">ViP_5,37.3ab</span></p>
               
               <span class="note">D6 ins.:</span>
               
               
               <p id="ViP_5,37.3ab*77:1">
                  vyakto mānuṣyakaṃ bhāvaṃ devadevo janārdanaḥ //
                   <span class="ref">ViP_5,37.3ab*77:1</span></p>
               
               
               <p id="ViP_5,37.3ab*77:2">
                  kṛtvā cānyāni kāryāṇi devānāṃ hitakāmyayā //
                   <span class="ref">ViP_5,37.3ab*77:2</span></p>
               
               
               <p id="ViP_5,37.3ab*77:3">
                  duryodhanasya viprarṣe yudhiṣṭhirapurogamaiḥ //
                   <span class="ref">ViP_5,37.3ab*77:3</span></p>
               
               
               <p id="ViP_5,37.3ab*77:4">
                  pāṇḍavair bhedam utpannam upekṣeta vibhus tadā //
                   <span class="ref">ViP_5,37.3ab*77:4</span></p>
               
               
               <p id="ViP_5,37.3ab*77:5">
                  anyamodachataḥ [??] kṛṣṇas tato vairam akārayat //
                   <span class="ref">ViP_5,37.3ab*77:5</span></p>
               
               
               <p id="ViP_5,37.3ab*77:6">
                  tatra hatvā kurūn sarvān pāṇḍaveyaiḥ parasparam //
                   <span class="ref">ViP_5,37.3ab*77:6</span></p>
               
               
               <p id="ViP_5,37.3ab*77:7">
                  jagāma nirvṛtiṃ devo jagatāṃ patir īśvaraḥ //
                   <span class="ref">ViP_5,37.3ab*77:7</span></p>
               
               
               <p id="ViP_5,37.3ab*77:8">
                  akṣohinyo hatās tatra aṣṭādaśa mahāmune //
                   <span class="ref">ViP_5,37.3ab*77:8</span></p>
               
               
               <p id="ViP_5,37.3cd">
                  śāpavyājena viprāṇām upasaṃhṛtavān kulam //
                   <span class="ref">ViP_5,37.3cd</span></p>
               
               
               <p id="ViP_5,37.4">
                  utsṛjya dvārakāṃ kṛṣṇas tyaktvā mānuṣyam ātmabhūḥ <br />
                  sāṃśo viṣṇumayaṃ sthānaṃ praviveśa punar nijam //
                   <span class="ref">ViP_5,37.4</span></p>
               
               maitreya uvāca:
               
               <p id="ViP_5,37.5">
                  sa vipraśāpavyājena saṃjahre svakulaṃ katham <br />
                  kathaṃ ca mānuṣaṃ deham utsasarja janārdanaḥ //
                   <span class="ref">ViP_5,37.5</span></p>
               
               parāśara uvāca:
               
               <p id="ViP_5,37.6ab">
                  viśvāmitras tathā kaṇvo nāradaś ca mahāmuniḥ //
                   <span class="ref">ViP_5,37.6ab</span></p>
               
               <span class="note">T1,G2.3 ins.:</span>
               
               
               <p id="ViP_5,37.6ab*78">
                  durvāsādyāś ca ṛṣayas tīrthe piṇḍārake mune //
                   <span class="ref">ViP_5,37.6ab*78</span></p>
               
               
               <p id="ViP_5,37.6cd">
                  piṇḍārake mahātīrthe dṛṣṭā yadukumārakaiḥ //
                   <span class="ref">ViP_5,37.6cd</span></p>
               
               
               <p id="ViP_5,37.7">
                  tatas te yauvanonmattā bhāvikāryapracoditāḥ <br />
                  sāmbaṃ jāmbavatīputraṃ bhūṣayitvā striyaṃ yathā //
                   <span class="ref">ViP_5,37.7</span></p>
               
               
               <p id="ViP_5,37.8">
                  prasṛtās tān munīn ūcuḥ praṇipātapuraḥsaram <br />
                  iyaṃ strī putrakāmasya babhroḥ kiṃ janayiṣyati //
                   <span class="ref">ViP_5,37.8</span></p>
               
               parāśara uvāca:
               
               <p id="ViP_5,37.9ab">
                  divyajñānopapannās te vipralabdhāḥ kumārakaiḥ //
                   <span class="ref">ViP_5,37.9ab</span></p>
               
               
               <p id="ViP_5,37.9cd">
                  munayaḥ kupitāḥ procur musalaṃ janayiṣyati //
                   <span class="ref">ViP_5,37.9cd</span></p>
               
               <span class="note">After 9cd, T3,ed. Veṅk. ins.:</span>
               
               
               <p id="ViP_5,37.9cd*79">
                  sarvayādavasaṃhārakāraṇaṃ balavattaram //
                   <span class="ref">ViP_5,37.9cd*79</span></p>
               
               
               <p id="ViP_5,37.9ef">
                  yenākhilakulotsādo yādavānāṃ bhaviṣyati //
                   <span class="ref">ViP_5,37.9ef</span></p>
               
               <span class="note">After 9, T3 ins.:</span>
               
               
               <p id="ViP_5,37.9*80">
                  kṛtrimas trinābhitalaṃ bhītvādyaivaṃ bhaviṣyati //
                   <span class="ref">ViP_5,37.9*80</span></p>
               
               
               <p id="ViP_5,37.10">
                  ity uktās taiḥ kumārās te ācacakṣur yathātatham <br />
                  ugrasenāya musalaṃ jajñe sāmbasya codarāt //
                   <span class="ref">ViP_5,37.10</span></p>
               
               
               <p id="ViP_5,37.11">
                  tad ugraseno musalam ayaścūrṇam akārayat <br />
                  jajñe sa cairakāś cūrṇaḥ prakṣiptas tair mahodadhau //
                   <span class="ref">ViP_5,37.11</span></p>
               
               
               <p id="ViP_5,37.12">
                  musalasyātha lohasya cūrṇitasyāndhakair dvija <br />
                  khaṇḍaṃ cūrṇayituṃ śekur naikaṃ te tomarākṛti //
                   <span class="ref">ViP_5,37.12</span></p>
               
               
               <p id="ViP_5,37.13">
                  tad apy ambunidhau kṣiptaṃ matsyo jagrāha jālibhiḥ <br />
                  ghātitasyodarāt tasya lubdho jagrāha taṃ jarāḥ //
                   <span class="ref">ViP_5,37.13</span></p>
               
               
               <p id="ViP_5,37.14">
                  vijñātaparamārtho 'pi bhagavān madhusūdanaḥ <br />
                  naicchat tad anyathākartuṃ vidhinā yat samāhitam //
                   <span class="ref">ViP_5,37.14</span></p>
               
               
               <p id="ViP_5,37.15">
                  devaiś ca prahito dūtaḥ praṇipatyāha keśavam <br />
                  rahasy evam ahaṃ dūtaḥ prahito bhagavan suraiḥ //
                   <span class="ref">ViP_5,37.15</span></p>
               
               
               <p id="ViP_5,37.16">
                  vasvaśvimarudādityarudrasādhyādibhiḥ saha <br />
                  vijñāpayati vaḥ śakras tad idaṃ śrūyatāṃ prabho //
                   <span class="ref">ViP_5,37.16</span></p>
               
               
               <p id="ViP_5,37.17">
                  bhārāvatāraṇārthāya varṣāṇām adhikaṃ śatam <br />
                  bhagavān avatīrṇo 'tra tridaśaiḥ saṃprasāditaḥ //
                   <span class="ref">ViP_5,37.17</span></p>
               
               
               <p id="ViP_5,37.18">
                  durvṛttā nihatā daityā bhuvo bhāro 'vatāritaḥ <br />
                  tvayā sanāthās tridaśā bhavantu tridive sadā //
                   <span class="ref">ViP_5,37.18</span></p>
               
               
               <p id="ViP_5,37.19">
                  tad atītaṃ jagannātha varṣāṇām adhikaṃ śatam <br />
                  idānīṃ gamyatāṃ svargo bhavatā yadi rocate //
                   <span class="ref">ViP_5,37.19</span></p>
               
               
               <p id="ViP_5,37.20">
                  devair vijñāpyate cedaṃ athātraiva ratis tava <br />
                  tat sthīyatāṃ yathākālam ākhyeyam anujīvibhiḥ //
                   <span class="ref">ViP_5,37.20</span></p>
               
               bhagavān uvāca:
               
               <p id="ViP_5,37.21">
                  yat tvam ātthākhilaṃ dūta vedmy etad aham apy uta <br />
                  prārabdha eva hi mayā yādavānām api kṣayaḥ //
                   <span class="ref">ViP_5,37.21</span></p>
               
               
               <p id="ViP_5,37.22">
                  bhuvo nādyāpi bhāro 'yaṃ yādavair anibarhitaiḥ <br />
                  avatārya karomy etat saptarātreṇa satvaraḥ //
                   <span class="ref">ViP_5,37.22</span></p>
               
               
               <p id="ViP_5,37.23">
                  yathā gṛhītam ambhodher dattvāhaṃ dvārakābhuvam <br />
                  yādavān upasaṃhṛtya yāsyāmi tridaśālayam //
                   <span class="ref">ViP_5,37.23</span></p>
               
               
               <p id="ViP_5,37.24">
                  manuṣyadeham utsṛjya saṃkarṣaṇasahāyavān <br />
                  prāpta evāsmi mantavyo devendreṇa tathā suraiḥ //
                   <span class="ref">ViP_5,37.24</span></p>
               
               
               <p id="ViP_5,37.25">
                  jarāsaṃdhādayo ye 'nye nihatā bhārahetavaḥ <br />
                  kṣites tebhyaḥ kumāro 'pi yadūnāṃ nāpacīyate //
                   <span class="ref">ViP_5,37.25</span></p>
               
               
               <p id="ViP_5,37.26">
                  tad enaṃ sumahābhāram avatārya kṣiter aham <br />
                  yāsyāmy amaralokasya pālanāya bravīhi tān //
                   <span class="ref">ViP_5,37.26</span></p>
               
               parāśara uvāca:
               
               <p id="ViP_5,37.27">
                  ity ukto vāsudevena devadūtaḥ praṇamya tam <br />
                  maitreya divyayā gatyā devarājāntikaṃ yayau //
                   <span class="ref">ViP_5,37.27</span></p>
               
               
               <p id="ViP_5,37.28">
                  bhagavān apy athotpātān divyabhaumāntarikṣagān <br />
                  dadarśa dvārakāpuryāṃ vināśāya divāniśam //
                   <span class="ref">ViP_5,37.28</span></p>
               
               
               <p id="ViP_5,37.29">
                  tān dṛṣṭvā yādavān āha paśyadhvam atidāruṇān <br />
                  mahotpātāñ chamāyaiṣāṃ prabhāsaṃ yāma mā ciram //
                   <span class="ref">ViP_5,37.29</span></p>
               
               <span class="note">G1 ins.:</span>
               
               
               <p id="ViP_5,37.29*81">
                  ity uktavati govinde yātukāme divaṃ punaḥ //
                   <span class="ref">ViP_5,37.29*81</span></p>
               
               <span class="note">After the reference, Ś1,D2.5,T1,G2.3,ed. Veṅk. ins.:</span>
               
               
               <p id="ViP_5,37.29*82">
                  evam ukte tu kṛṣṇena yādavapravaras tataḥ //
                   <span class="ref">ViP_5,37.29*82</span></p>
               
               parāśara uvāca:
               
               <p id="ViP_5,37.30">
                  mahābhāgavataḥ prāha praṇipatyoddhavo harim <br />
                  bhagavan yan mayā kāryaṃ tad ājñāpaya sāmpratam <br />
                  manye kulam idaṃ sarvaṃ bhagavān saṃhariṣyati //
                   <span class="ref">ViP_5,37.30</span></p>
               
               
               <p id="ViP_5,37.31">
                  nāśāyāsya nimittāni kulasyācyuta lakṣaye //
                   <span class="ref">ViP_5,37.31</span></p>
               
               bhagavān uvāca:
               
               <p id="ViP_5,37.32">
                  gaccha tvaṃ divyayā gatyā matprasādasamutthayā <br />
                  badarīkāśramaṃ puṇyaṃ gandhamādanaparvate <br />
                  naranārāyaṇasthāne tatpāvitamahītale //
                   <span class="ref">ViP_5,37.32</span></p>
               
               
               <p id="ViP_5,37.33">
                  manmanā matprasādena tatra siddhim avāpsyasi <br />
                  ahaṃ svargaṃ gamiṣyāmi upasaṃhṛtya vai kulam //
                   <span class="ref">ViP_5,37.33</span></p>
               
               
               <p id="ViP_5,37.34">
                  dvārakāṃ ca mayā tyaktāṃ samudraḥ plāvayiṣyati //
                   <span class="ref">ViP_5,37.34</span></p>
               
               <span class="note">After 34, D3.4,T1,G2.3,M3,ed. Veṅk. ins.:</span>
               
               
               <p id="ViP_5,37.34*83:1">
                  madveśma caitaṃ muktvaiva bhayān matto jalāśayaḥ //
                   <span class="ref">ViP_5,37.34*83:1</span></p>
               
               
               <p id="ViP_5,37.34*83:2">
                  tatra saṃnihitaś cāhaṃ bhaktānāṃ hitakāmyayā //
                   <span class="ref">ViP_5,37.34*83:2</span></p>
               
               parāśara uvāca:
               
               <p id="ViP_5,37.35">
                  ity uktaḥ praṇipatyainaṃ jagāma sa tadoddhavaḥ <br />
                  naranārāyaṇasthānaṃ keśavenānumoditaḥ //
                   <span class="ref">ViP_5,37.35</span></p>
               
               
               <p id="ViP_5,37.36">
                  tatas te yādavāḥ sarve rathān āruhya śīghragān <br />
                  prabhāsaṃ prayayuḥ sārdhaṃ kṛṣṇarāmādibhir dvija //
                   <span class="ref">ViP_5,37.36</span></p>
               
               
               <p id="ViP_5,37.37">
                  prāpya prabhāsaṃ prayatāḥ snātās te kukurāndhakāḥ <br />
                  cakrus tatra mudā pānaṃ vāsudevānumoditāḥ //
                   <span class="ref">ViP_5,37.37</span></p>
               
               
               <p id="ViP_5,37.38">
                  pibatāṃ tatra vai teṣāṃ saṃgharṣeṇa parasparam <br />
                  ativādendhano jajñe kalahāgniḥ kṣayāvahaḥ //
                   <span class="ref">ViP_5,37.38</span></p>
               
               <span class="note">D3.4.6 l. 1.2.5 only,T1.3,G2.3, ed. Veṅk. ins.:</span>
               
               maitreyaḥ:
               
               <p id="ViP_5,37.38*84:1">
                  svaṃ svaṃ tu bhujyatāṃ teṣāṃ kalaho nirnimittayāḥ //
                   <span class="ref">ViP_5,37.38*84:1</span></p>
               
               
               <p id="ViP_5,37.38*84:2">
                  saṃgharṣo vā dvijaśreṣṭha tan mamākhyātum arhasi //
                   <span class="ref">ViP_5,37.38*84:2</span></p>
               
               śrīparāśaraḥ:
               
               <p id="ViP_5,37.38*84:3">
                  mṛṣṭaṃ madīyam annaṃ te na mṛṣṭam iti bhāṣatām //
                   <span class="ref">ViP_5,37.38*84:3</span></p>
               
               
               <p id="ViP_5,37.38*84:4">
                  mṛṣṭāmṛṣṭakathā jajñe saṃgharṣakalahau tadā //
                   <span class="ref">ViP_5,37.38*84:4</span></p>
               
               
               <p id="ViP_5,37.38*84:5">
                  tataś cānyonyam abhyetya krodhasaṃraktalocanāḥ //
                   <span class="ref">ViP_5,37.38*84:5</span></p>
               
               
               <p id="ViP_5,37.39">
                  jaghnuḥ parasparaṃ te tu śastrair daivabalātkṛtāḥ <br />
                  kṣīṇaśastrāś ca jagṛhuḥ pratyāsannām athairakām //
                   <span class="ref">ViP_5,37.39</span></p>
               
               
               <p id="ViP_5,37.40">
                  erakā tu gṛhītā tair vajrabhūteva lakṣyate <br />
                  tayā parasparaṃ jaghnuḥ saṃprahāre sudāruṇe //
                   <span class="ref">ViP_5,37.40</span></p>
               
               
               <p id="ViP_5,37.41">
                  pradyumnasāmbapramukhāḥ kṛtavarmātha sātyakiḥ <br />
                  aniruddhādayaś cānye pṛthur vipṛthur eva ca //
                   <span class="ref">ViP_5,37.41</span></p>
               
               
               <p id="ViP_5,37.42">
                  cāruvarmā cārukaś ca tathākrūrādayo dvija <br />
                  erakārūpibhir vajrais te nijaghnuḥ parasparam //
                   <span class="ref">ViP_5,37.42</span></p>
               
               
               <p id="ViP_5,37.43">
                  nivārayām āsa harir yādavāṃs te ca keśavam <br />
                  sahāyaṃ menire prāptaṃ te nijaghnuḥ parasparam //
                   <span class="ref">ViP_5,37.43</span></p>
               
               
               <p id="ViP_5,37.44">
                  kṛṣṇo 'pi kupitas teṣām erakāmuṣṭim ādade <br />
                  vadhāya so 'pi musalaṃ muṣṭir loham abhūt tadā //
                   <span class="ref">ViP_5,37.44</span></p>
               
               
               <p id="ViP_5,37.45">
                  jaghāna tena niḥśeṣān yādavān ātatāyinaḥ <br />
                  jaghnuś ca sahasābhyetya tathānye vai parasparam //
                   <span class="ref">ViP_5,37.45</span></p>
               
               
               <p id="ViP_5,37.46">
                  tataś cārṇavamadhyena jaitro 'sau cakriṇo rathaḥ <br />
                  paśyato dārukasyāśu hṛto 'śvair dvijasattama //
                   <span class="ref">ViP_5,37.46</span></p>
               
               
               <p id="ViP_5,37.47">
                  cakraṃ tathā gadā śārṅgatūṇī śaṅkho 'sir eva ca <br />
                  pradakṣiṇaṃ hariṃ kṛtvā jagmur ādityavartmanā //
                   <span class="ref">ViP_5,37.47</span></p>
               
               
               <p id="ViP_5,37.48">
                  kṣaṇena nābhavat kaścid yādavānām aghātitaḥ <br />
                  ṛte kṛṣṇaṃ mahābāhuṃ dārukaṃ ca mahāmune //
                   <span class="ref">ViP_5,37.48</span></p>
               
               
               <p id="ViP_5,37.49">
                  caṅkramyamāṇau tau rāmaṃ vṛkṣamūle kṛtāsanam <br />
                  dadṛśāte mukhāc cāsya niṣkrāmantaṃ mahoragam //
                   <span class="ref">ViP_5,37.49</span></p>
               
               
               <p id="ViP_5,37.50">
                  niṣkramya sa mukhāt tasya mahābhogo bhujaṃgamaḥ <br />
                  prayayāv arṇavaṃ siddhaiḥ pūjyamānas tathoragaiḥ //
                   <span class="ref">ViP_5,37.50</span></p>
               
               
               <p id="ViP_5,37.51">
                  tato 'rgham ādāya tadā jaladhiḥ saṃmukhaṃ yayau <br />
                  praviveśa ca tattoyaṃ pūjitaḥ pannagottamaiḥ //
                   <span class="ref">ViP_5,37.51</span></p>
               
               
               <p id="ViP_5,37.52">
                  dṛṣṭvā balasya niryāṇaṃ dārukaṃ prāha keśavaḥ <br />
                  idaṃ sarvaṃ tvam ācakṣva vasudevograsenayoḥ //
                   <span class="ref">ViP_5,37.52</span></p>
               
               
               <p id="ViP_5,37.53">
                  niryāṇaṃ balabhadrasya yādavānāṃ tathā kṣayam <br />
                  yoge sthitvāham apy etat parityakṣye kalevaram //
                   <span class="ref">ViP_5,37.53</span></p>
               
               
               <p id="ViP_5,37.54">
                  vācyaś ca dvārakāvāsī janaḥ sarvas tathāhukaḥ <br />
                  yathemāṃ nagarīṃ sarvāṃ samudraḥ plāvayiṣyati //
                   <span class="ref">ViP_5,37.54</span></p>
               
               
               <p id="ViP_5,37.55">
                  tasmād bhavadbhiḥ sajjais tu pratīkṣyo hy arjunāgamaḥ <br />
                  na stheyaṃ dvārakāmadhye niṣkrānte tatra pāṇḍave //
                   <span class="ref">ViP_5,37.55</span></p>
               
               
               <p id="ViP_5,37.56">
                  tenaiva saha gantavyaṃ yatra yāti sa kauravaḥ //
                   <span class="ref">ViP_5,37.56</span></p>
               
               
               <p id="ViP_5,37.57">
                  gatvā ca brūhi kaunteyam arjunaṃ vacanān mama <br />
                  pālanīyas tvayā śaktyā jano 'yaṃ matparigrahaḥ //
                   <span class="ref">ViP_5,37.57</span></p>
               
               
               <p id="ViP_5,37.58">
                  ity arjunena sahito dvāravatyā bhavāñ janam <br />
                  gṛhītvā yātu vajraś ca yadurājo bhaviṣyati //
                   <span class="ref">ViP_5,37.58</span></p>
               
               parāśara uvāca:
               
               <p id="ViP_5,37.59">
                  ity ukto dārukaḥ kṛṣṇaṃ praṇipatya punaḥ punaḥ <br />
                  pradakṣiṇaṃ ca bahuśaḥ kṛtvā prāyād yathoditam //
                   <span class="ref">ViP_5,37.59</span></p>
               
               
               <p id="ViP_5,37.60">
                  sa gatvā ca tathā cakre dvārakāyāṃ tathārjunam <br />
                  ānināya mahābuddhir vajraṃ cakre tathā nṛpam //
                   <span class="ref">ViP_5,37.60</span></p>
               
               
               <p id="ViP_5,37.61">
                  bhagavān api govindo vāsudevātmakaṃ param <br />
                  brahmātmani samāropya sarvabhūteṣv adhārayat //
                   <span class="ref">ViP_5,37.61</span></p>
               
               <span class="note">After 61, D2.3,T1,G2marg..3marg.,M1 ed. Veṅk. ins.:</span>
               
               
               <p id="ViP_5,37.61*85:1">
                  niṣprapañce mahābhāga saṃyojyātmānam ātmani //
                   <span class="ref">ViP_5,37.61*85:1</span></p>
               
               
               <p id="ViP_5,37.61*85:2">
                  turyāvasthasalīlaṃ ca śete sma puruṣottamaḥ //
                   <span class="ref">ViP_5,37.61*85:2</span></p>
               
               
               <p id="ViP_5,37.62">
                  saṃmānayan dvijavaco durvāsā yad uvāca ha <br />
                  yogayukto 'bhavat pādaṃ kṛtvā jānuni sattama //
                   <span class="ref">ViP_5,37.62</span></p>
               
               
               <p id="ViP_5,37.63">
                  āyayau ca jarā nāma sa tadā tatra lubdhakaḥ <br />
                  musalāvaśeṣalohaikasāyakanyastatomaraḥ //
                   <span class="ref">ViP_5,37.63</span></p>
               
               
               <p id="ViP_5,37.64">
                  sa tatpādaṃ mṛgākāram avekṣyārād avasthitaḥ <br />
                  tale vivyādha tenaiva tomareṇa dvijottama //
                   <span class="ref">ViP_5,37.64</span></p>
               
               
               <p id="ViP_5,37.65">
                  gataś ca dadṛśe tatra caturbāhudharaṃ naram <br />
                  praṇipatyāha caivainaṃ prasīdeti punaḥ punaḥ //
                   <span class="ref">ViP_5,37.65</span></p>
               
               
               <p id="ViP_5,37.66">
                  ajānatā kṛtam idaṃ mayā hariṇaśaṅkayā <br />
                  kṣamyatāṃ nātmapāpena dagdhaṃ māṃ dagdhum arhasi //
                   <span class="ref">ViP_5,37.66</span></p>
               
               parāśara uvāca:
               
               <p id="ViP_5,37.67">
                  tatas taṃ bhagavān āha na te 'sti bhayam aṇv api <br />
                  gaccha tvaṃ matprasādena lubdha svargaṃ surāspadam //
                   <span class="ref">ViP_5,37.67</span></p>
               
               parāśara uvāca:
               
               <p id="ViP_5,37.68">
                  vimānam āgataṃ sadyas tadvākyasamanantaram <br />
                  āruhya prayayau svargaṃ lubdhakas tatprasādataḥ //
                   <span class="ref">ViP_5,37.68</span></p>
               
               
               <p id="ViP_5,37.69">
                  gate tasmin sa bhagavān saṃyojyātmānam ātmani <br />
                  brahmabhūte 'vyaye 'cintye vāsudevamaye 'male //
                   <span class="ref">ViP_5,37.69</span></p>
               
               
               <p id="ViP_5,37.70">
                  ajanmany ajare 'nāśiny aprameye 'khilātmani <br />
                  tatyāja mānuṣaṃ deham atītya trividhāṃ gatim //
                   <span class="ref">ViP_5,37.70</span></p>
               
               
               <p>[[iti śrīviṣṇupurāṇe pañcame 'ṃśe saptatriṃśo 'dhyāyaḥ ]]</p>
               
               </div>
            
            <div id="d1e96607">
               parāśara uvāca:
               
               <p id="ViP_5,38.1">
                  arjuno 'pi tadānviṣya kṛṣṇarāmakalevare <br />
                  saṃskāraṃ lambhayām āsa tathānyeṣām anukramāt //
                   <span class="ref">ViP_5,38.1</span></p>
               
               
               <p id="ViP_5,38.2">
                  aṣṭau mahiṣyaḥ kathitā rukmiṇīpramukhās tu yāḥ <br />
                  upaguhya harer dehaṃ viviśus tā hutāśanam //
                   <span class="ref">ViP_5,38.2</span></p>
               
               
               <p id="ViP_5,38.3">
                  revatī caiva rāmasya deham āśliṣya sattama <br />
                  viveśa jvalitaṃ vahniṃ tatsaṅgāhlādaśītalam //
                   <span class="ref">ViP_5,38.3</span></p>
               
               
               <p id="ViP_5,38.4">
                  ugrasenas tu tac chrutvā tathaivānakadundubhiḥ <br />
                  devakī rohiṇī caiva viviśur jātavedasam //
                   <span class="ref">ViP_5,38.4</span></p>
               
               
               <p id="ViP_5,38.5">
                  tato 'rjunaḥ pretakāryaṃ kṛtvā teṣāṃ yathāvidhi <br />
                  niścakrāma janaṃ sarvaṃ gṛhītvā vajram eva ca //
                   <span class="ref">ViP_5,38.5</span></p>
               
               
               <p id="ViP_5,38.6">
                  dvāravatyā viniṣkrāntāḥ kṛṣṇapatnyaḥ sahasraśaḥ <br />
                  vajraṃ janaṃ ca kaunteyaḥ pālayañ chanakair yayau //
                   <span class="ref">ViP_5,38.6</span></p>
               
               
               <p id="ViP_5,38.7">
                  sabhā sudharmā kṛṣṇena martyaloke samujjhite <br />
                  svargaṃ jagāma maitreya pārijātaś ca pādapaḥ //
                   <span class="ref">ViP_5,38.7</span></p>
               
               
               <p id="ViP_5,38.8">
                  yasmin dine harir yāto divaṃ saṃtyajya medinīm <br />
                  tasminn evāvatīrṇo 'yaṃ kālakāyo balī kaliḥ //
                   <span class="ref">ViP_5,38.8</span></p>
               
               
               <p id="ViP_5,38.9">
                  plāvayām āsa tāṃ śūnyāṃ dvārakāṃ ca mahodadhiḥ <br />
                  yadudevagṛhaṃ tv ekaṃ nāplāvayata sāgaraḥ //
                   <span class="ref">ViP_5,38.9</span></p>
               
               
               <p id="ViP_5,38.10">
                  nātikrāntum alaṃ brahmaṃs tad adyāpi mahodadhiḥ <br />
                  nityaṃ saṃnihitas tatra bhagavān keśavo yataḥ //
                   <span class="ref">ViP_5,38.10</span></p>
               
               
               <p id="ViP_5,38.11">
                  tad atīva mahāpuṇyaṃ sarvapātakanāśanam <br />
                  viṣṇukrīḍānvitaṃ sthānaṃ dṛṣṭvā pāpāt pramucyate //
                   <span class="ref">ViP_5,38.11</span></p>
               
               
               <p id="ViP_5,38.12">
                  pārthaḥ pañcanade deśe bahudhānyasamanvite <br />
                  cakāra vāsaṃ sarvasya janasya munisattama //
                   <span class="ref">ViP_5,38.12</span></p>
               
               
               <p id="ViP_5,38.13">
                  tato lobhaḥ samabhavat pārthenaikena dhanvinā <br />
                  dṛṣṭvā striyo nīyamānā dasyūnāṃ nihateśvarāḥ //
                   <span class="ref">ViP_5,38.13</span></p>
               
               
               <p id="ViP_5,38.14">
                  tatas te pāpakarmāṇo lobhopahatacetasaḥ <br />
                  ābhīrā mantrayām āsuḥ sametyātyantadurmadāḥ //
                   <span class="ref">ViP_5,38.14</span></p>
               
               
               <p id="ViP_5,38.15">
                  ayam eko 'rjuno dhanvī strījanaṃ nihateśvaram <br />
                  nayaty asmān atikramya dhig etad bhavatāṃ balam //
                   <span class="ref">ViP_5,38.15</span></p>
               
               
               <p id="ViP_5,38.16">
                  hatvā garvaṃ samārūḍho bhīṣmadroṇajayadrathān <br />
                  karṇādīṃś ca na jānāti balaṃ grāmanivāsinām //
                   <span class="ref">ViP_5,38.16</span></p>
               
               
               <p id="ViP_5,38.17">
                  he he yaṣṭīr mahāyāmā gṛhṇītāyaṃ sudurmatiḥ <br />
                  sarvān evāvajānāti kiṃ vo bāhubhir unnataiḥ //
                   <span class="ref">ViP_5,38.17</span></p>
               
               parāśara uvāca:
               
               <p id="ViP_5,38.18">
                  tato yaṣṭipraharaṇā dasyavo loptrahāriṇaḥ <br />
                  sahasraśo 'bhyadhāvanta taṃ janaṃ nihateśvaram //
                   <span class="ref">ViP_5,38.18</span></p>
               
               
               <p id="ViP_5,38.19">
                  tato nivṛtya kaunteyaḥ prāhābhīrān hasann iva <br />
                  nivartadhvam adharmajñā yadi na stha mumūrṣavaḥ //
                   <span class="ref">ViP_5,38.19</span></p>
               
               
               <p id="ViP_5,38.20">
                  avajñāya vacas tasya jagṛhus te tadā dhanam <br />
                  strījanaṃ caiva maitreya viṣvaksenaparigraham //
                   <span class="ref">ViP_5,38.20</span></p>
               
               
               <p id="ViP_5,38.21">
                  tato 'rjuno dhanur divyaṃ gāṇḍīvam ajaraṃ yudhi <br />
                  āropayitum ārebhe na śaśāka ca vīryavān //
                   <span class="ref">ViP_5,38.21</span></p>
               
               
               <p id="ViP_5,38.22">
                  cakāra sajjaṃ kṛcchrāc ca tac cābhūc chithilaṃ punaḥ <br />
                  na sasmāra tathāstrāṇi cintayann api pāṇḍavaḥ //
                   <span class="ref">ViP_5,38.22</span></p>
               
               
               <p id="ViP_5,38.23">
                  śarān mumoca caiteṣu pārtho vairiṣv amarṣitaḥ <br />
                  tvagbhedaṃ te paraṃ cakrur astā gāṇḍīvadhanvanā //
                   <span class="ref">ViP_5,38.23</span></p>
               
               
               <p id="ViP_5,38.24">
                  vahninā ye 'kṣayā dattāḥ śarās te 'pi kṣayaṃ yayuḥ <br />
                  yudhyataḥ saha gopālair arjunasya bhavakṣaye //
                   <span class="ref">ViP_5,38.24</span></p>
               
               
               <p id="ViP_5,38.25">
                  acintayac ca kaunteyaḥ kṛṣṇasyaiva hi tad balam <br />
                  yan mayā śarasaṃghātaiḥ sakalā bhūbhṛto jitāḥ //
                   <span class="ref">ViP_5,38.25</span></p>
               
               
               <p id="ViP_5,38.26">
                  miṣataḥ pāṇḍuputrasya tatas tāḥ pramadottamāḥ <br />
                  ābhīrair apakṛṣyanta kāmāc cānyāḥ pravavrajuḥ //
                   <span class="ref">ViP_5,38.26</span></p>
               
               
               <p id="ViP_5,38.27">
                  tataḥ śareṣu kṣīṇeṣu dhanuṣkoṭyā dhanaṃjayaḥ <br />
                  jaghāna dasyūṃs te cāsya prahārāñ jahasur mune //
                   <span class="ref">ViP_5,38.27</span></p>
               
               
               <p id="ViP_5,38.28">
                  prekṣataś caiva pārthasya vṛṣṇyandhakavarastriyaḥ <br />
                  jagmur ādāya te mlecchāḥ samastā munisattama //
                   <span class="ref">ViP_5,38.28</span></p>
               
               
               <p id="ViP_5,38.29">
                  tataḥ suduḥkhito jiṣṇuḥ kaṣṭaṃ kaṣṭam iti bruvan <br />
                  aho bhagavatā tena mukto 'smīti ruroda vai //
                   <span class="ref">ViP_5,38.29</span></p>
               
               
               <p id="ViP_5,38.30">
                  tad dhanus tāni śastrāṇi sa rathas te ca vājinaḥ <br />
                  sarvam ekapade naṣṭaṃ dānam aśrotriye yathā //
                   <span class="ref">ViP_5,38.30</span></p>
               
               
               <p id="ViP_5,38.31">
                  aho 'tibalavad daivaṃ vinā tena mahātmanā <br />
                  yad asāmarthyayukte 'pi nīcavarge jayapradam //
                   <span class="ref">ViP_5,38.31</span></p>
               
               
               <p id="ViP_5,38.32">
                  tau bāhū sa ca me muṣṭiḥ sthānaṃ tat so 'smi cārjunaḥ <br />
                  puṇyenaiva vinā tena gataṃ sarvam asāratām //
                   <span class="ref">ViP_5,38.32</span></p>
               
               
               <p id="ViP_5,38.33">
                  mamārjunatvaṃ bhīmasya bhīmatvaṃ tat kṛtaṃ dhruvam <br />
                  vinā tena yad ābhīrair jito 'haṃ katham anyathā //
                   <span class="ref">ViP_5,38.33</span></p>
               
               parāśara uvāca:
               
               <p id="ViP_5,38.34">
                  itthaṃ vadan yayau jiṣṇur mathurākhyaṃ purottamam <br />
                  cakāra tatra rājānaṃ vajraṃ yādavanandanam //
                   <span class="ref">ViP_5,38.34</span></p>
               
               
               <p id="ViP_5,38.35">
                  sa dadarśa tato vyāsaṃ phālgunaḥ kānanāśrayam <br />
                  tam upetya mahābhāgaṃ vinayenābhyavādayat //
                   <span class="ref">ViP_5,38.35</span></p>
               
               
               <p id="ViP_5,38.36">
                  taṃ vandamānaṃ caraṇāv avalokya muniś ciram <br />
                  uvāca pārthaṃ vicchāyaḥ katham atyantam īdṛśaḥ //
                   <span class="ref">ViP_5,38.36</span></p>
               
               
               <p id="ViP_5,38.37">
                  avīrajo'nugamanaṃ brahmahatyāthavā kṛtā <br />
                  dṛḍhāśābhaṅgaduḥkhīva bhraṣṭacchāyo 'si sāmpratam //
                   <span class="ref">ViP_5,38.37</span></p>
               
               <span class="note">D5 ins.:</span>
               
               
               <p id="ViP_5,38.37*86">
                  urjje dattaṃ naiva kṛṣṇe ca pakṣe durvarṇaṃ vā annagodhūmamiśram <br />
                  viṣṇuṃ natvā sarvakāmapradaṃ bho tenedaṃ te rūpam īdṛg vibhāti //
                   <span class="ref">ViP_5,38.37*86</span></p>
               
               
               <p id="ViP_5,38.38">
                  sāntānikādayo vā te yācamānā nirākṛtāḥ <br />
                  agamyastrīratir vā tvaṃ tenāsi vigataprabhaḥ //
                   <span class="ref">ViP_5,38.38</span></p>
               
               
               <p id="ViP_5,38.39">
                  bhuṅkte 'pradāya viprebhyo eko miṣṭam atho bhavān <br />
                  kiṃ vā kṛpaṇavittāni hṛtāni bhavatārjuna //
                   <span class="ref">ViP_5,38.39</span></p>
               
               
               <p id="ViP_5,38.40">
                  kaccit tvaṃ śūrpavātasya gocaratvaṃ gato 'rjuna <br />
                  duṣṭacakṣurhato vāpi niḥśrīkaḥ katham anyathā //
                   <span class="ref">ViP_5,38.40</span></p>
               
               
               <p id="ViP_5,38.41">
                  spṛṣṭo nakhāmbhasā vātha ghaṭavāryukṣito 'pi vā <br />
                  tenātīvāsi vicchāyo nyūnair vā yudhi nirjitaḥ //
                   <span class="ref">ViP_5,38.41</span></p>
               
               parāśara uvāca:
               
               <p id="ViP_5,38.42">
                  tataḥ pārtho viniśvasya śrūyatāṃ bhagavann iti <br />
                  prokto yathāvad ācaṣṭe vyāsāyātmaparābhavam //
                   <span class="ref">ViP_5,38.42</span></p>
               
               arjuna uvāca:
               
               <p id="ViP_5,38.43">
                  yad balaṃ yac ca nas tejo yad vīryaṃ yaḥ parākramaḥ <br />
                  yā śrīś chāyā ca naḥ so 'smān parityajya harir gataḥ //
                   <span class="ref">ViP_5,38.43</span></p>
               
               
               <p id="ViP_5,38.44">
                  itareṇeva mahatā smitapūrvābhibhāṣiṇā <br />
                  hīnā vayaṃ mune tena jātās tṛṇamayā iva //
                   <span class="ref">ViP_5,38.44</span></p>
               
               
               <p id="ViP_5,38.45">
                  astrāṇāṃ sāyakānāṃ ca gāṇḍīvasya tathā mama <br />
                  sāratā yābhavan mūrtā sa gataḥ puruṣottamaḥ //
                   <span class="ref">ViP_5,38.45</span></p>
               
               
               <p id="ViP_5,38.46">
                  yasyāvalokanād asmāñ śrīr jayaḥ saṃpad unnatiḥ <br />
                  na tatyāja sa govindas tyaktvāsmān bhagavān gataḥ //
                   <span class="ref">ViP_5,38.46</span></p>
               
               
               <p id="ViP_5,38.47">
                  bhīṣmadroṇāṅgarājādyās tathā duryodhanādayaḥ <br />
                  yatprabhāvena nirdagdhāḥ sa kṛṣṇas tyaktavān bhuvam //
                   <span class="ref">ViP_5,38.47</span></p>
               
               
               <p id="ViP_5,38.48">
                  niryauvanā hataśrīkā bhraṣṭacchāyeva me mahī <br />
                  vibhāti tāta naiko 'haṃ virahe tasya cakriṇaḥ //
                   <span class="ref">ViP_5,38.48</span></p>
               
               
               <p id="ViP_5,38.49">
                  yasyānubhāvād bhīṣmādyair mayy agnau śalabhāyitam <br />
                  vinā tenādya kṛṣṇena gopālair asmi nirjitaḥ //
                   <span class="ref">ViP_5,38.49</span></p>
               
               
               <p id="ViP_5,38.50">
                  gāṇḍīvaṃ triṣu lokeṣu khyātiṃ yadanubhāvataḥ <br />
                  gataṃ tena vinābhīrair laguḍais tannirākṛtam //
                   <span class="ref">ViP_5,38.50</span></p>
               
               
               <p id="ViP_5,38.51">
                  strīsahasrāṇy anekāni mannāthāni mahāmune <br />
                  yatato mama nītāni dasyubhir laguḍāyudhaiḥ //
                   <span class="ref">ViP_5,38.51</span></p>
               
               
               <p id="ViP_5,38.52">
                  ānīyamānam ābhīraiḥ kṛṣṇa kṛṣṇāvarodhanam <br />
                  hṛtaṃ yaṣṭipraharaṇaiḥ paribhūya balaṃ mama //
                   <span class="ref">ViP_5,38.52</span></p>
               
               
               <p id="ViP_5,38.53">
                  niḥśrīkatā na me citraṃ yaj jīvāmi tad adbhutam <br />
                  nīcāvamānapaṅkāṅkī nirlajjo 'smi pitāmaha //
                   <span class="ref">ViP_5,38.53</span></p>
               
               <span class="note">After 5,38.53 G1,M1.3 ins.:</span>
               
               
               <p id="ViP_5,38.53@1:1">
                  kṛṣṇaśabdasya bhājo vai traya eva mahāmune //
                   <span class="ref">ViP_5,38.53@1:1</span></p>
               
               
               <p id="ViP_5,38.53@1:2">
                  ahaṃ ca tvaṃ ca devaś ca yathārhaṃ kṛtavān vibhuḥ //
                   <span class="ref">ViP_5,38.53@1:2</span></p>
               
               
               <p id="ViP_5,38.53@1:3">
                  kṛṣṇe tasmin mahābāhau mahātmani mahīpatau //
                   <span class="ref">ViP_5,38.53@1:3</span></p>
               
               
               <p id="ViP_5,38.53@1:4">
                  mama cittaṃ yathāśaktaṃ nānyo vedeha vedmy aham //
                   <span class="ref">ViP_5,38.53@1:4</span></p>
               
               
               <p id="ViP_5,38.53@1:5">
                  bhaktānnapānakrīḍābhir bhūmau 'sau devakīsutaḥ //
                   <span class="ref">ViP_5,38.53@1:5</span></p>
               
               
               <p id="ViP_5,38.53@1:6">
                  kṛtavān yo mama prītiṃ saevākarṣati me manaḥ //
                   <span class="ref">ViP_5,38.53@1:6</span></p>
               
               
               <p id="ViP_5,38.53@1:7">
                  kalevaram idaṃ tyakṣye pāsye vā viṣam ulbaṇam //
                   <span class="ref">ViP_5,38.53@1:7</span></p>
               
               
               <p id="ViP_5,38.53@1:8">
                  pate vā parvatāgrāt tu jalaṃ vā praviśe mune //
                   <span class="ref">ViP_5,38.53@1:8</span></p>
               
               
               <p id="ViP_5,38.53@1:9">
                  pravekṣyāmy agnim ujvālya vatsye prāyopaveśanam //
                   <span class="ref">ViP_5,38.53@1:9</span></p>
               
               
               <p id="ViP_5,38.53@1:10">
                  taṃ vinā devadeveśam idaṃ me pāñcabhautikam //
                   <span class="ref">ViP_5,38.53@1:10</span></p>
               
               
               <p id="ViP_5,38.53@1:11">
                  śarīram idam atyugraṃ kaṭhinaṃ kliṣṭakalpanam //
                   <span class="ref">ViP_5,38.53@1:11</span></p>
               
               <span class="note">M3 ins.:</span>
               
               
               <p id="ViP_5,38.53@1:11*1">
                  amedhyamūtrasaṃpūrṇabhājanaṃ paricāpalam //
                   <span class="ref">ViP_5,38.53@1:11*1</span></p>
               
               
               <p id="ViP_5,38.53@1:12">
                  atikaṣṭaṃ kaṣṭataraṃ jīvituṃ notsahe kṣaṇam //
                   <span class="ref">ViP_5,38.53@1:12</span></p>
               
               
               <p id="ViP_5,38.53@1:13">
                  sarvaṃ śūnyam idaṃ viśvaṃ pratibhāti mahāmune //
                   <span class="ref">ViP_5,38.53@1:13</span></p>
               
               
               <p id="ViP_5,38.53@1:14">
                  śaṅkhacakragadāśārṅganandakāyudhadhāriṇam //
                   <span class="ref">ViP_5,38.53@1:14</span></p>
               
               
               <p id="ViP_5,38.53@1:15">
                  vinā taṃ puṇḍarīkākṣaṃ devadevaṃ khagadhvajam //
                   <span class="ref">ViP_5,38.53@1:15</span></p>
               
               
               <p id="ViP_5,38.53@1:16">
                  harivirañciharayor īśaṃ citradhvajaṃ mune //
                   <span class="ref">ViP_5,38.53@1:16</span></p>
               
               
               <p id="ViP_5,38.53@1:17">
                  apaśyamāno jīvāmi katham atra mahāmune //
                   <span class="ref">ViP_5,38.53@1:17</span></p>
               
               <span class="note">M3 ins.:</span>
               
               
               <p id="ViP_5,38.53@1:17*1">
                  tvam evetthaṃ x maharṣer āvayo prāṇasaṃsthitim //
                   <span class="ref">ViP_5,38.53@1:17*1</span></p>
               
               
               <p id="ViP_5,38.53@1:17*2">
                  kathaṃ tena vinā jiṣṇuṃ viṣṇum atyadbhutaṃ mune //
                   <span class="ref">ViP_5,38.53@1:17*2</span></p>
               
               
               <p id="ViP_5,38.53@1:18">
                  yat sarvaṃ tadīyam iti loke viśrutam adbhutam //
                   <span class="ref">ViP_5,38.53@1:18</span></p>
               
               
               <p id="ViP_5,38.53@1:19">
                  madīyam eva jānāti satye naiva ca me śape //
                   <span class="ref">ViP_5,38.53@1:19</span></p>
               
               <span class="note">M3 ins., while G1 ins. before line 20:</span>
               
               
               <p id="ViP_5,38.53@1:19*3">
                  vinā tenaiva kṛṣṇena kṛṣṇe jiṣṇo mahadbhutam //
                   <span class="ref">ViP_5,38.53@1:19*3</span></p>
               
               
               <p id="ViP_5,38.53@1:20">
                  krūre 'smiñ jagati krūraḥ soḍhuṃ jīvaṃ mahāmune //
                   <span class="ref">ViP_5,38.53@1:20</span></p>
               
               
               <p id="ViP_5,38.53@1:21">
                  na śaknomi hareḥ padbhyāṃ śape tasya mahātmanaḥ //
                   <span class="ref">ViP_5,38.53@1:21</span></p>
               
               vyāsa uvāca:
               
               <p id="ViP_5,38.54">
                  alaṃ te vrīḍayā pārtha na tvaṃ śocitum arhasi <br />
                  avehi sarvabhūteṣu kālasya gatir īdṛśī //
                   <span class="ref">ViP_5,38.54</span></p>
               
               
               <p id="ViP_5,38.55">
                  kālo bhavāya bhūtānām abhāvāya ca pāṇḍava <br />
                  kālamūlam idaṃ jñātvā bhava sthairyadhano 'rjuna //
                   <span class="ref">ViP_5,38.55</span></p>
               
               
               <p id="ViP_5,38.56">
                  nadyaḥ samudrā girayaḥ sakalā ca vasuṃdharā <br />
                  devā manuṣyāḥ paśavas taravaḥ sasarīsṛpāḥ //
                   <span class="ref">ViP_5,38.56</span></p>
               
               
               <p id="ViP_5,38.57">
                  sṛṣṭāḥ kālena kālena punar yāsyanti saṃkṣayam <br />
                  kālātmakam idaṃ sarvaṃ jñātvā śamam avāpnuhi //
                   <span class="ref">ViP_5,38.57</span></p>
               
               <span class="note">T1,ed. Veṅk. ins.:</span>
               
               
               <p id="ViP_5,38.57*87">
                  kālasvarūpī bhagavān kṛṣṇaḥ kamalalocanaḥ //
                   <span class="ref">ViP_5,38.57*87</span></p>
               
               
               <p id="ViP_5,38.58">
                  yac cāttha kṛṣṇamāhātmyaṃ tat tathaiva dhanaṃjaya <br />
                  bhārāvatārakāryārtham avatīrṇaḥ sa medinīm //
                   <span class="ref">ViP_5,38.58</span></p>
               
               
               <p id="ViP_5,38.59">
                  bhārākrāntā dharā yātā devānāṃ samitiṃ purā <br />
                  tadartham avatīrṇo 'sau kālarūpī janārdanaḥ //
                   <span class="ref">ViP_5,38.59</span></p>
               
               
               <p id="ViP_5,38.60">
                  tac ca niṣpāditaṃ kāryam aśeṣā bhūbhṛto hatāḥ <br />
                  vṛṣṇyandhakakulaṃ sarvaṃ tathā pārthopasaṃhṛtam //
                   <span class="ref">ViP_5,38.60</span></p>
               
               
               <p id="ViP_5,38.61">
                  na kiṃcid anyat kartavyam asya bhūmitale prabhoḥ <br />
                  ato gataḥ sa bhagavān kṛtakṛtyo yathecchayā //
                   <span class="ref">ViP_5,38.61</span></p>
               
               
               <p id="ViP_5,38.62">
                  sṛṣṭiṃ sarge karoty eṣa devadevaḥ sthitau sthitim <br />
                  ante 'ntāya samartho 'yaṃ sāmprataṃ vai yathā kṛtam //
                   <span class="ref">ViP_5,38.62</span></p>
               
               
               <p id="ViP_5,38.63">
                  tasmāt pārtha na saṃtāpas tvayā kāryaḥ parābhavāt <br />
                  bhavanti bhavakāleṣu puruṣāṇāṃ parākramāḥ //
                   <span class="ref">ViP_5,38.63</span></p>
               
               
               <p id="ViP_5,38.64">
                  tvayaikena hatā bhīṣmadroṇakarṇādayo nṛpāḥ <br />
                  teṣām arjuna kālotthaḥ kiṃ nyūnābhibhavo na saḥ //
                   <span class="ref">ViP_5,38.64</span></p>
               
               <span class="note">G1 ins. after 64, while M1.3 ins. after 65ab:</span>
               
               
               <p id="ViP_5,38.64*88:1">
                  vaikuṇṭhād āgato viṣṇus tam eva gatavān prabhuḥ //
                   <span class="ref">ViP_5,38.64*88:1</span></p>
               
               
               <p id="ViP_5,38.64*88:2">
                  tasmāt pārtha na śocas tvam aśocyo bhagavān hariḥ //
                   <span class="ref">ViP_5,38.64*88:2</span></p>
               
               
               <p id="ViP_5,38.65">
                  viṣṇos tasyānubhāvena yathā teṣāṃ parābhavaḥ <br />
                  tvattas tathaiva bhavato dasyubhyo 'nte tadudbhavaḥ //
                   <span class="ref">ViP_5,38.65</span></p>
               
               
               <p id="ViP_5,38.66">
                  sa devo 'nyaśarīrāṇi samāviśya jagatsthitim <br />
                  karoti sarvabhūtānāṃ nāśaṃ cānte jagatpatiḥ //
                   <span class="ref">ViP_5,38.66</span></p>
               
               
               <p id="ViP_5,38.67ab">
                  tavodbhave sa kaunteya sahāyo 'bhūj janārdanaḥ //
                   <span class="ref">ViP_5,38.67ab</span></p>
               
               <span class="note">After 67ab, D3 ins.:</span>
               
               
               <p id="ViP_5,38.67ab*89">
                  bhāvābhāve ca sa tadā sahayogaṃ janārdanaḥ //
                   <span class="ref">ViP_5,38.67ab*89</span></p>
               
               
               <p id="ViP_5,38.67cd">
                  bhavānte tvadvipakṣās te keśavenāvalokitāḥ //
                   <span class="ref">ViP_5,38.67cd</span></p>
               
               
               <p id="ViP_5,38.68">
                  kaḥ śraddadhyāt sagāṅgeyān hanyās tvaṃ sarvakauravān <br />
                  ābhīrebhyaś ca bhavataḥ kaḥ śraddadhyāt parābhavam //
                   <span class="ref">ViP_5,38.68</span></p>
               
               
               <p id="ViP_5,38.69">
                  pārthaitat sarvabhūtasya harer līlāviceṣṭitam <br />
                  tvayā yat kauravā dhvastā yad ābhīrair bhavāñ jitaḥ //
                   <span class="ref">ViP_5,38.69</span></p>
               
               
               <p id="ViP_5,38.70">
                  gṛhītā dasyubhir yac ca bhavatā śocitāḥ striyaḥ <br />
                  tad apy ahaṃ yathāvṛttaṃ kathayāmi tavārjuna //
                   <span class="ref">ViP_5,38.70</span></p>
               
               
               <p id="ViP_5,38.71">
                  aṣṭāvakraḥ purā vipro jalavāsarato 'bhavat <br />
                  bahūn varṣagaṇān pārtha gṛṇan brahma sanātanam //
                   <span class="ref">ViP_5,38.71</span></p>
               
               
               <p id="ViP_5,38.72">
                  jiteṣv asurasaṃgheṣu merupṛṣṭhe mahotsavaḥ <br />
                  babhūva tatra gacchantyo dadṛśus taṃ surastriyaḥ //
                   <span class="ref">ViP_5,38.72</span></p>
               
               
               <p id="ViP_5,38.73">
                  rambhātilottamādyāś ca śataśo 'tha sahasraśaḥ <br />
                  tuṣṭuvus taṃ mahātmānaṃ praśaśaṃsuś ca pāṇḍava //
                   <span class="ref">ViP_5,38.73</span></p>
               
               
               <p id="ViP_5,38.74">
                  ākaṇṭhamagnaṃ salile jaṭābhāradharaṃ munim <br />
                  vinayāvanatāś cainaṃ praṇemuḥ stotratatparāḥ //
                   <span class="ref">ViP_5,38.74</span></p>
               
               
               <p id="ViP_5,38.75">
                  yathā yathā prasanno 'sau tuṣṭuvus taṃ tathā tathā <br />
                  sarvās tāḥ kauravaśreṣṭha variṣṭhaṃ taṃ dvijanmanām //
                   <span class="ref">ViP_5,38.75</span></p>
               
               aṣṭāvakra uvāca:
               
               <p id="ViP_5,38.76">
                  prasanno 'haṃ mahābhāgā bhavatīnāṃ yad iṣyate <br />
                  mattas tad vriyatāṃ sarvaṃ pradāsyāmy atidurlabham //
                   <span class="ref">ViP_5,38.76</span></p>
               
               
               <p id="ViP_5,38.77">
                  rambhātilottamādyās taṃ vaidikyo 'psaraso 'bruvan <br />
                  prasanne tvayy aparyāptaṃ kim asmākam iti dvija //
                   <span class="ref">ViP_5,38.77</span></p>
               
               
               <p id="ViP_5,38.78">
                  itarās tv abruvan vipra prasanno bhagavān yadi <br />
                  tad icchāmaḥ patiṃ prāptuṃ viprendra puruṣottamam //
                   <span class="ref">ViP_5,38.78</span></p>
               
               vyāsa uvāca:
               
               <p id="ViP_5,38.79">
                  evaṃ bhaviṣyatīty uktvā uttatāra jalān muniḥ <br />
                  tam uttīrṇaṃ ca dadṛśur virūpaṃ vakram aṣṭadhā //
                   <span class="ref">ViP_5,38.79</span></p>
               
               
               <p id="ViP_5,38.80">
                  taṃ dṛṣṭvā gūhamānānāṃ yāsāṃ hāsaḥ sphuṭo 'bhavat <br />
                  tāḥ śaśāpa muniḥ kopam avāpya kurunandana //
                   <span class="ref">ViP_5,38.80</span></p>
               
               
               <p id="ViP_5,38.81">
                  yasmād virūparūpaṃ māṃ matvā hāsāvamānanā <br />
                  bhavatībhiḥ kṛtā tasmād eṣaṃ śāpaṃ dadāmi vaḥ //
                   <span class="ref">ViP_5,38.81</span></p>
               
               
               <p id="ViP_5,38.82">
                  matprasādena bhartāraṃ labdhvā tu puruṣottamam <br />
                  macchāpopahatāḥ sarvā dasyuhastaṃ gamiṣyatha //
                   <span class="ref">ViP_5,38.82</span></p>
               
               vyāsa uvāca:
               
               <p id="ViP_5,38.83">
                  ity udīritam ākarṇya munis tābhiḥ prasāditaḥ <br />
                  punaḥ surendralokaṃ vai prāha bhūyo gamiṣyatha //
                   <span class="ref">ViP_5,38.83</span></p>
               
               
               <p id="ViP_5,38.84">
                  evaṃ tasya muneḥ śāpād aṣṭāvakrasya keśavam <br />
                  bhartāraṃ prāpya tā yātā dasyuhastaṃ varāṅganāḥ //
                   <span class="ref">ViP_5,38.84</span></p>
               
               
               <p id="ViP_5,38.85">
                  tat tvayā nātra kartavyaḥ śoko 'lpo 'pi hi pāṇḍava <br />
                  tenaivākhilanāthena sarvaṃ tad upasaṃhṛtam //
                   <span class="ref">ViP_5,38.85</span></p>
               
               
               <p id="ViP_5,38.86">
                  bhavatāṃ copasaṃhāram āsannaṃ tena kurvatā <br />
                  balaṃ tejas tathā vīryaṃ māhātmyaṃ copasaṃhṛtam //
                   <span class="ref">ViP_5,38.86</span></p>
               
               
               <p id="ViP_5,38.87">
                  jātasya niyato mṛtyuḥ patanaṃ ca tathonnateḥ <br />
                  viprayogāvasānaś ca saṃyogaḥ saṃcayāt kṣayaḥ //
                   <span class="ref">ViP_5,38.87</span></p>
               
               
               <p id="ViP_5,38.88">
                  vijñāya na budhāḥ śokaṃ na harṣam upayānti ye <br />
                  teṣām evetare ceṣṭāṃ śikṣantaḥ santi tādṛśāḥ //
                   <span class="ref">ViP_5,38.88</span></p>
               
               
               <p id="ViP_5,38.89">
                  tasmāt tvayā naraśreṣṭha jñātvaitad bhrātṛbhiḥ saha <br />
                  parityajyākhilaṃ tantraṃ gantavyaṃ tapase vanam //
                   <span class="ref">ViP_5,38.89</span></p>
               
               
               <p id="ViP_5,38.90">
                  tad gaccha dharmarājāya nivedyaitad vaco mama <br />
                  paraśvo bhrātṛbhiḥ sārdhaṃ yathā yāsi tathā kuru //
                   <span class="ref">ViP_5,38.90</span></p>
               
               parāśara uvāca:
               
               <p id="ViP_5,38.91">
                  ity ukto 'bhyetya pārthābhyāṃ yamābhyāṃ ca sahārjunaḥ <br />
                  dṛṣṭaṃ caivānubhūtaṃ ca kathitaṃ tad viśeṣataḥ //
                   <span class="ref">ViP_5,38.91</span></p>
               
               
               <p id="ViP_5,38.92">
                  vyāsavākyaṃ ca te sarve śrutvārjunasamīritam <br />
                  rājye parīkṣitaṃ kṛtvā yayuḥ pāṇḍusutā vanam //
                   <span class="ref">ViP_5,38.92</span></p>
               
               
               <p id="ViP_5,38.93">
                  ity etat tava maitreya vistareṇa mayoditam <br />
                  jātasya yad yador vaṃśe vāsudevasya ceṣṭitam //
                   <span class="ref">ViP_5,38.93</span></p>
               
               <span class="note">Ed. Veṅk. ins.:</span>
               
               
               <p id="ViP_5,38.93*90:1">
                  yaś caitac caritaṃ tasya kṛṣṇasya śṛṇuyāt sadā //
                   <span class="ref">ViP_5,38.93*90:1</span></p>
               
               
               <p id="ViP_5,38.93*90:2">
                  sarvapāpavinirmukto viṣṇulokaṃ sa gacchati //
                   <span class="ref">ViP_5,38.93*90:2</span></p>
               
               
               <p>[[iti śrīviṣṇupurāṇe pañcame 'ṃśe 'ṣṭatriṃśo 'dhyāyaḥ ]]</p>
               
               </div>
            
            <div id="d1e98801">
               maitreya uvāca:
               </div>
            
            <div id="d1e98806">
               
               <p id="ViP_6,1.1">
                  vyākhyātā bhavatā sargavaṃśamanvantarasthitiḥ <br />
                  vaṃśānucaritaṃ caiva vistareṇa mahāmune //
                   <span class="ref">ViP_6,1.1</span></p>
               
               <span class="note">M. ins. [after 6,1.1]:</span>
               
               maitreya:
               
               <p id="ViP_6,1.1@2:1">
                  vyākhyāto bhavatā vaṃśo yādavānāṃ mahātmanām //
                   <span class="ref">ViP_6,1.1@2:1</span></p>
               
               
               <p id="ViP_6,1.1@2:2">
                  asti kiṃcin mayā prārthyam adhyātmaśravaṇecchayā //
                   <span class="ref">ViP_6,1.1@2:2</span></p>
               
               
               <p id="ViP_6,1.1@2:3">
                  sarvasaṃśayabhettāras tvām ṛte 'nye na santi bhoḥ //
                   <span class="ref">ViP_6,1.1@2:3</span></p>
               
               
               <p id="ViP_6,1.1@2:4">
                  dvaitam eke praśaṃsanti advaitam apare janāḥ //
                   <span class="ref">ViP_6,1.1@2:4</span></p>
               
               
               <p id="ViP_6,1.1@2:5">
                  dvayaṃ te ke praśaṃsanti mahātmāno mahāmune //
                   <span class="ref">ViP_6,1.1@2:5</span></p>
               
               śrīparāśara:
               
               <p id="ViP_6,1.1@2:6">
                  adhyātmam akhilaṃ brahman vyākhyāmi bhavato mune //
                   <span class="ref">ViP_6,1.1@2:6</span></p>
               
               
               <p id="ViP_6,1.1@2:7">
                  durbodhatvād ekamanāḥ śṛṇuṣva gadato mama //
                   <span class="ref">ViP_6,1.1@2:7</span></p>
               
               
               <p id="ViP_6,1.1@2:8">
                  śrutvāvadhāraya mune pāraṃ tv asmān na vidyate //
                   <span class="ref">ViP_6,1.1@2:8</span></p>
               
               
               <p id="ViP_6,1.1@2:9">
                  na bhūtāni hṛṣīkāni tathāntaḥkaraṇāny api //
                   <span class="ref">ViP_6,1.1@2:9</span></p>
               
               
               <p id="ViP_6,1.1@2:10">
                  prāṇo vā prakṛtir vāpi paraṃ brahmeti śabdyate //
                   <span class="ref">ViP_6,1.1@2:10</span></p>
               
               
               <p id="ViP_6,1.1@2:11">
                  na sattā lakṣaṇaṃ brahma yasmāt sadasataḥ param //
                   <span class="ref">ViP_6,1.1@2:11</span></p>
               
               
               <p id="ViP_6,1.1@2:12">
                  utpattes tv ātmanaḥ svasya nāpy ākāśaḥ paraṃ viduḥ //
                   <span class="ref">ViP_6,1.1@2:12</span></p>
               
               
               <p id="ViP_6,1.1@2:13">
                  na jātirūpalabdhes tu neti nety ucyate yataḥ //
                   <span class="ref">ViP_6,1.1@2:13</span></p>
               
               
               <p id="ViP_6,1.1@2:14">
                  svayaṃ vedyaṃ hi tad brahma kumārī strīsukhaṃ yathā //
                   <span class="ref">ViP_6,1.1@2:14</span></p>
               
               
               <p id="ViP_6,1.1@2:15">
                  acchedyaṃ tad abhedyaṃ tu satyaṃ jñānam anantakam //
                   <span class="ref">ViP_6,1.1@2:15</span></p>
               
               
               <p id="ViP_6,1.1@2:16">
                  śuddhaṃ muktaṃ prabuddhaṃ yat sukhaduḥkhavivarjitam //
                   <span class="ref">ViP_6,1.1@2:16</span></p>
               
               
               <p id="ViP_6,1.1@2:17">
                  yat pūrṇam acalaṃ nityaṃ tathā ṣaḍbhāvavarjitam //
                   <span class="ref">ViP_6,1.1@2:17</span></p>
               
               
               <p id="ViP_6,1.1@2:18">
                  atīndriyam avarṇaṃ tu nityānandaṃ tathā mune //
                   <span class="ref">ViP_6,1.1@2:18</span></p>
               
               
               <p id="ViP_6,1.1@2:19">
                  asthūlam aṇu nādīrgham ahrasvam atamas tathā //
                   <span class="ref">ViP_6,1.1@2:19</span></p>
               
               
               <p id="ViP_6,1.1@2:20">
                  asnehaṃ ca tathācchāyaṃ ravamātrakakāyakam //
                   <span class="ref">ViP_6,1.1@2:20</span></p>
               
               
               <p id="ViP_6,1.1@2:21">
                  prakāśaṃ vāṃśike yasya tat paraṃ brahma maharṣe //
                   <span class="ref">ViP_6,1.1@2:21</span></p>
               
               
               <p id="ViP_6,1.1@2:22">
                  kham ivaikarasāvāptir api bhaktā jarāmarā //
                   <span class="ref">ViP_6,1.1@2:22</span></p>
               
               
               <p id="ViP_6,1.1@2:23">
                  cakṣurādyavadhānā sā viparītā vibhāvyate //
                   <span class="ref">ViP_6,1.1@2:23</span></p>
               
               
               <p id="ViP_6,1.1@2:24">
                  savyāpāre śarīre 'smin nirvyāpāram akalmaṣam //
                   <span class="ref">ViP_6,1.1@2:24</span></p>
               
               
               <p id="ViP_6,1.1@2:25">
                  cintayan sarvam ātmānaṃ mukta eveti vegapī //
                   <span class="ref">ViP_6,1.1@2:25</span></p>
               
               
               <p id="ViP_6,1.1@2:26">
                  pramāṇotpannayā buddhyā yo vidyāṃ jñātum icchati //
                   <span class="ref">ViP_6,1.1@2:26</span></p>
               
               
               <p id="ViP_6,1.1@2:27">
                  dīpenāsau dhruvaṃ paśyed guhākukṣigataṃ tamaḥ //
                   <span class="ref">ViP_6,1.1@2:27</span></p>
               
               
               <p id="ViP_6,1.1@2:28">
                  yadā cittam asaṃsaktaṃ tadīyaṃ sarvavastuṣu //
                   <span class="ref">ViP_6,1.1@2:28</span></p>
               
               
               <p id="ViP_6,1.1@2:29">
                  bhavatīha tadā yogī maitreya paramātmavit //
                   <span class="ref">ViP_6,1.1@2:29</span></p>
               
               
               <p id="ViP_6,1.1@2:30">
                  svareṇa saṃdhayed yogam asvaraṃ bhāvayet param //
                   <span class="ref">ViP_6,1.1@2:30</span></p>
               
               
               <p id="ViP_6,1.1@2:31">
                  asvareṇa tu bhāvena tv abhāvo bhāvam ādiśet //
                   <span class="ref">ViP_6,1.1@2:31</span></p>
               
               
               <p id="ViP_6,1.1@2:32">
                  tad eva niṣphalaṃ brahma nirvikalpaṃ nirañjanam //
                   <span class="ref">ViP_6,1.1@2:32</span></p>
               
               
               <p id="ViP_6,1.1@2:33">
                  tad brahmāham iti jñātvā brahmabhāvo bhaved dhruvam //
                   <span class="ref">ViP_6,1.1@2:33</span></p>
               
               
               <p id="ViP_6,1.1@2:34">
                  ātiṣṭhet sādhanaṃ yatra yāti tatraiva bandhayet //
                   <span class="ref">ViP_6,1.1@2:34</span></p>
               
               
               <p id="ViP_6,1.1@2:35">
                  evaṃ saṃbādhayed artham upāyena tu buddhimān //
                   <span class="ref">ViP_6,1.1@2:35</span></p>
               
               
               <p id="ViP_6,1.1@2:36">
                  yatra yatra bhaved vedas tat tad astv iti cintayet //
                   <span class="ref">ViP_6,1.1@2:36</span></p>
               
               
               <p id="ViP_6,1.1@2:37">
                  maitreya tena rūpeṇa so 'mṛtatvāya kalpyate //
                   <span class="ref">ViP_6,1.1@2:37</span></p>
               
               
               <p id="ViP_6,1.1@2:38">
                  prakṛtijñeyasadṛśī dṛśyarūpaṃ svam ātmakam //
                   <span class="ref">ViP_6,1.1@2:38</span></p>
               
               
               <p id="ViP_6,1.1@2:39">
                  yo veda paramaṃ vedaṃ mukta ity ucyate mune //
                   <span class="ref">ViP_6,1.1@2:39</span></p>
               
               
               <p id="ViP_6,1.1@2:40">
                  vedadvāreṇa yo vedaṃ paśyaty ātmānam ātmani //
                   <span class="ref">ViP_6,1.1@2:40</span></p>
               
               
               <p id="ViP_6,1.1@2:41">
                  tasmin vede kalābhāvān niṣphalaṃ paripaśyati //
                   <span class="ref">ViP_6,1.1@2:41</span></p>
               
               
               <p id="ViP_6,1.1@2:42">
                  ravamātrakadehasya grāhyatvād api rodhata //
                   <span class="ref">ViP_6,1.1@2:42</span></p>
               
               
               <p id="ViP_6,1.1@2:43">
                  tatraiva sthāpayec cittaṃ dṛṣṭvābhyāsam adaivatam //
                   <span class="ref">ViP_6,1.1@2:43</span></p>
               
               
               <p id="ViP_6,1.1@2:44">
                  ravamātrakadeho 'ham avidyādeham āśritaḥ //
                   <span class="ref">ViP_6,1.1@2:44</span></p>
               
               
               <p id="ViP_6,1.1@2:45">
                  avidyābhiprapanno 'yam iti xx na muhyati //
                   <span class="ref">ViP_6,1.1@2:45</span></p>
               
               
               <p id="ViP_6,1.1@2:46">
                  yac chrotavyaṃ ca yad dṛśyaṃ yac ca bhoktavyam ity uta //
                   <span class="ref">ViP_6,1.1@2:46</span></p>
               
               
               <p id="ViP_6,1.1@2:47">
                  ghrātavyaṃ caiva spṛṣṭavyaṃ buddhigrāhyaṃ tathaiva ca //
                   <span class="ref">ViP_6,1.1@2:47</span></p>
               
               
               <p id="ViP_6,1.1@2:48">
                  sarvaṃ tad brahmabuddhyā tu kurvāṇo na nibadhyate //
                   <span class="ref">ViP_6,1.1@2:48</span></p>
               
               
               <p id="ViP_6,1.1@2:49">
                  ravamātraśarīraṃ tu brahma sarvatra dṛśyate //
                   <span class="ref">ViP_6,1.1@2:49</span></p>
               
               
               <p id="ViP_6,1.1@2:50">
                  amedhyādibhir asaṃspṛṣṭaṃ yathā nirmalatāṃ gatam //
                   <span class="ref">ViP_6,1.1@2:50</span></p>
               
               
               <p id="ViP_6,1.1@2:51">
                  ahaṃ tadaiva nānyo 'smi tasmāt tadvac ca nirmalaḥ //
                   <span class="ref">ViP_6,1.1@2:51</span></p>
               
               
               <p id="ViP_6,1.1@2:52">
                  maitreya nāvasīdanti parāparavido janāḥ //
                   <span class="ref">ViP_6,1.1@2:52</span></p>
               
               
               <p id="ViP_6,1.1@2:53">
                  adhaś cordhvaṃ ca tiryak ca nānyaṃ paśyanti yoginaḥ //
                   <span class="ref">ViP_6,1.1@2:53</span></p>
               
               
               <p id="ViP_6,1.1@2:54">
                  anyarūpe pranaṣṭe tu kṛtsne sthāvarajaṅgame //
                   <span class="ref">ViP_6,1.1@2:54</span></p>
               
               
               <p id="ViP_6,1.1@2:55">
                  avyayaṃ ca prapaśyanti tad evānyan na kiṃcana //
                   <span class="ref">ViP_6,1.1@2:55</span></p>
               
               
               <p id="ViP_6,1.1@2:56">
                  avidyārūpe pranaṣṭe ca suṣuptipralaye 'pi ca //
                   <span class="ref">ViP_6,1.1@2:56</span></p>
               
               
               <p id="ViP_6,1.1@2:57">
                  prabuddhās tu smariṣyanti tad evānyan na maharṣe //
                   <span class="ref">ViP_6,1.1@2:57</span></p>
               
               
               <p id="ViP_6,1.1@2:58">
                  sarvavastuṣu pūrṇeṣu punaś cūrṇīkṛteṣu ca //
                   <span class="ref">ViP_6,1.1@2:58</span></p>
               
               
               <p id="ViP_6,1.1@2:59">
                  tadantam eva paśyanti tasya tattvaṃ na dṛśyate //
                   <span class="ref">ViP_6,1.1@2:59</span></p>
               
               
               <p id="ViP_6,1.1@2:60">
                  sarveṣu vedatantreṣu sarveṣu samayeṣu bhoḥ //
                   <span class="ref">ViP_6,1.1@2:60</span></p>
               
               
               <p id="ViP_6,1.1@2:61">
                  idam eva prapaśyanti tatas tattvavido janāḥ //
                   <span class="ref">ViP_6,1.1@2:61</span></p>
               
               
               <p id="ViP_6,1.1@2:62">
                  brahmarūpam idaṃ sarvam evaṃ paśyet sadā naraḥ //
                   <span class="ref">ViP_6,1.1@2:62</span></p>
               
               
               <p id="ViP_6,1.1@2:63">
                  hatvāpi sa imāṃl lokān sarvāśī sarvavikrayī //
                   <span class="ref">ViP_6,1.1@2:63</span></p>
               
               
               <p id="ViP_6,1.1@2:64">
                  sarvān niṣiddhān kṛtvāpi karmabhir na sa badhyate //
                   <span class="ref">ViP_6,1.1@2:64</span></p>
               
               
               <p id="ViP_6,1.1@2:65">
                  dharmādharmavimuktātmā brahmabhūyāya kalpate //
                   <span class="ref">ViP_6,1.1@2:65</span></p>
               
               
               <p id="ViP_6,1.1@2:66">
                  nirātmakam idaṃ proktaṃ sāṃkhyaṃ sānakam ucyate //
                   <span class="ref">ViP_6,1.1@2:66</span></p>
               
               
               <p id="ViP_6,1.1@2:67">
                  recakaṃ pūrakaṃ kṛtvā vāyum ārohayet tataḥ //
                   <span class="ref">ViP_6,1.1@2:67</span></p>
               
               
               <p id="ViP_6,1.1@2:68">
                  brahmanāḍī smṛtā tatra kāyamadhye vyavasthitā //
                   <span class="ref">ViP_6,1.1@2:68</span></p>
               
               
               <p id="ViP_6,1.1@2:69">
                  jyotirāgrā cakramūlā sūkṣmā cakrāntarānugā //
                   <span class="ref">ViP_6,1.1@2:69</span></p>
               
               
               <p id="ViP_6,1.1@2:70">
                  adṛśyarūpā sā sarvaiḥ paśyanti paramarṣayaḥ //
                   <span class="ref">ViP_6,1.1@2:70</span></p>
               
               
               <p id="ViP_6,1.1@2:71">
                  pradyumno bhagavāñ jyotir bahirdhāma vyavasthitaḥ //
                   <span class="ref">ViP_6,1.1@2:71</span></p>
               
               
               <p id="ViP_6,1.1@2:72">
                  māṃsād adhaḥ pauṇḍarīkād dhṛdayagranthir ucyate //
                   <span class="ref">ViP_6,1.1@2:72</span></p>
               
               
               <p id="ViP_6,1.1@2:73">
                  tena saṃkramayed vāyuṃ purāṇakaraṇena tu //
                   <span class="ref">ViP_6,1.1@2:73</span></p>
               
               
               <p id="ViP_6,1.1@2:74">
                  jyotiṣaḥ prāpaṇābhyāsāt sarvavāyujayo bhavet //
                   <span class="ref">ViP_6,1.1@2:74</span></p>
               
               
               <p id="ViP_6,1.1@2:75">
                  tatraikadeśam ākṛṣya kecin nyasyanti maulike //
                   <span class="ref">ViP_6,1.1@2:75</span></p>
               
               
               <p id="ViP_6,1.1@2:76">
                  tena labdhopalabdhās tu gacchanti jyotiṣaḥ padam //
                   <span class="ref">ViP_6,1.1@2:76</span></p>
               
               
               <p id="ViP_6,1.1@2:77">
                  ye tu tattvaṃ prapaśyanti maulike sthāpayanty uta //
                   <span class="ref">ViP_6,1.1@2:77</span></p>
               
               
               <p id="ViP_6,1.1@2:78">
                  punar brahmaṇi niṣṇātās te 'mṛtatvāya kalpate //
                   <span class="ref">ViP_6,1.1@2:78</span></p>
               
               
               <p id="ViP_6,1.1@2:79">
                  etat tu sānakaṃ proktaṃ sāṃkhyaṃ divyam anuttamam //
                   <span class="ref">ViP_6,1.1@2:79</span></p>
               
               
               <p id="ViP_6,1.1@2:80">
                  śreyāṃsaḥ pūrvam icchanti saṃnyāsāt sarvakarmaṇām //
                   <span class="ref">ViP_6,1.1@2:80</span></p>
               
               
               <p id="ViP_6,1.1@2:81">
                  tyaktasarvakriyārambhāḥ paraṃ sāṃkhyaṃ pracakṣate //
                   <span class="ref">ViP_6,1.1@2:81</span></p>
               
               
               <p id="ViP_6,1.1@2:82">
                  sāṃkhyamārgas tvayaivokto yogamārgas tvyayocyatām //
                   <span class="ref">ViP_6,1.1@2:82</span></p>
               
               śrīparāśara:
               
               <p id="ViP_6,1.1@2:83">
                  atha yogaṃ pravakṣyāmi guhyād guhyataraṃ param //
                   <span class="ref">ViP_6,1.1@2:83</span></p>
               
               
               <p id="ViP_6,1.1@2:84">
                  yaj jñātvā munayaḥ sarve padaṃ gacchanty anāmayam //
                   <span class="ref">ViP_6,1.1@2:84</span></p>
               
               
               <p id="ViP_6,1.1@2:85">
                  sāṃkhyāt tattvāt paraṃ yogaṃ pravadanti manīṣiṇaḥ //
                   <span class="ref">ViP_6,1.1@2:85</span></p>
               
               
               <p id="ViP_6,1.1@2:86">
                  ye yogam anutiṣṭhanti sāṃkhyam apy anutiṣṭate //
                   <span class="ref">ViP_6,1.1@2:86</span></p>
               
               
               <p id="ViP_6,1.1@2:87">
                  tasmād yogaṃ praśaṃsanti munayo munisattama //
                   <span class="ref">ViP_6,1.1@2:87</span></p>
               
               
               <p id="ViP_6,1.1@2:88">
                  dehinas tv ātmasaṃyogād yogam āhur manīṣiṇaḥ //
                   <span class="ref">ViP_6,1.1@2:88</span></p>
               
               
               <p id="ViP_6,1.1@2:89">
                  dehīpāpanibandhatvāt pūrvaṃ pāpakṣayaṃ caret //
                   <span class="ref">ViP_6,1.1@2:89</span></p>
               
               
               <p id="ViP_6,1.1@2:90">
                  guṇais tu bandhitatvāc ca guṇānāṃ haraṇaṃ tataḥ //
                   <span class="ref">ViP_6,1.1@2:90</span></p>
               
               
               <p id="ViP_6,1.1@2:91">
                  dehī dehanibandhatvāt tasyāpi haraṇaṃ caret //
                   <span class="ref">ViP_6,1.1@2:91</span></p>
               
               
               <p id="ViP_6,1.1@2:92">
                  mukhyānāṃ caiva śūnyānāṃ balavattvān niyāmanam //
                   <span class="ref">ViP_6,1.1@2:92</span></p>
               
               
               <p id="ViP_6,1.1@2:93">
                  evaṃ kṛtvā sma dṛśyantu saṃyojyātmānam ātmani //
                   <span class="ref">ViP_6,1.1@2:93</span></p>
               
               
               <p id="ViP_6,1.1@2:94">
                  dharmādharmavinirmukto mukta eva bhaved dhruvam //
                   <span class="ref">ViP_6,1.1@2:94</span></p>
               
               
               <p id="ViP_6,1.1@2:95">
                  guṇānāṃ tejaso rūpaṃ deharūpaṃ ca dehinaḥ //
                   <span class="ref">ViP_6,1.1@2:95</span></p>
               
               
               <p id="ViP_6,1.1@2:96">
                  ālambya vinaśet paścād yogasiddhim abhīpsatā //
                   <span class="ref">ViP_6,1.1@2:96</span></p>
               
               
               <p id="ViP_6,1.1@2:97">
                  ālambanān nirālambaṃ paśyanti paramarṣayaḥ //
                   <span class="ref">ViP_6,1.1@2:97</span></p>
               
               
               <p id="ViP_6,1.1@2:98">
                  ālambanaṃ na cet pūrvaṃ na ca bandhavimokṣaṇam //
                   <span class="ref">ViP_6,1.1@2:98</span></p>
               
               
               <p id="ViP_6,1.1@2:99">
                  recapūrakakumbhaiś ca pūrvaṃ pāpakṣayaṃ caret //
                   <span class="ref">ViP_6,1.1@2:99</span></p>
               
               
               <p id="ViP_6,1.1@2:100">
                  pūrvarātralayaiḥ śāntyā dehino dṛśyatāṃ nayet //
                   <span class="ref">ViP_6,1.1@2:100</span></p>
               
               
               <p id="ViP_6,1.1@2:101">
                  vedasārāt tu saṃyogaṃ pravadanti manīṣiṇaḥ //
                   <span class="ref">ViP_6,1.1@2:101</span></p>
               
               
               <p id="ViP_6,1.1@2:102">
                  evaṃ yogavidhiḥ prokto yoge sarvaṃ samāpyate //
                   <span class="ref">ViP_6,1.1@2:102</span></p>
               
               
               <p id="ViP_6,1.1@2:103">
                  evaṃ sāṃkhyaṃ ca yogaṃ ca pravadanti manīṣiṇaḥ //
                   <span class="ref">ViP_6,1.1@2:103</span></p>
               
               
               <p id="ViP_6,1.1@2:104">
                  anayos tv apṛthagjñānān mukto bhavati nānyathā //
                   <span class="ref">ViP_6,1.1@2:104</span></p>
               
               
               <p id="ViP_6,1.1@2:105">
                  sāṃkhyayogāv upāyau dvāv upeyas tv eka eva tu //
                   <span class="ref">ViP_6,1.1@2:105</span></p>
               
               
               <p id="ViP_6,1.1@2:106">
                  devo nārāyaṇas tv ekaḥ paramātmety udāhṛtaḥ //
                   <span class="ref">ViP_6,1.1@2:106</span></p>
               
               
               <p id="ViP_6,1.1@2:107">
                  ravamātrakadehas tu sarvavyāpyājarāmaraḥ //
                   <span class="ref">ViP_6,1.1@2:107</span></p>
               
               
               <p id="ViP_6,1.1@2:108">
                  taraṅgajaṅgamasthās nu svamāyātamasāvṛtaḥ //
                   <span class="ref">ViP_6,1.1@2:108</span></p>
               
               
               <p id="ViP_6,1.1@2:109">
                  bahvākāra ivābhāti māyayā puruṣottamaḥ //
                   <span class="ref">ViP_6,1.1@2:109</span></p>
               
               
               <p id="ViP_6,1.1@2:110">
                  evaṃ yo veda yogīndraḥ sa vai mukto bhaven naraḥ //
                   <span class="ref">ViP_6,1.1@2:110</span></p>
               
               śrīparāśaraḥ:
               
               <p id="ViP_6,1.1@2:111">
                  yat pṛṣṭavān asi mune tad uktaṃ paramārthataḥ //
                   <span class="ref">ViP_6,1.1@2:111</span></p>
               
               
               <p id="ViP_6,1.1@2:112">
                  kim anyac chrotum icchā te hy asti maitreya pṛccha tat //
                   <span class="ref">ViP_6,1.1@2:112</span></p>
               
               
               <p>[[iti śrīviṣṇupurāṇe ṣaṣṭhe 'ṃśe prathamo 'dhyāyaḥ]]</p>
               
               maitreyaḥ:
               
               <p id="ViP_6,1.1@2:114">
                  jñānāmṛtam idaṃ śrutvā nāsti dhanyataro mama //
                   <span class="ref">ViP_6,1.1@2:114</span></p>
               
               
               <p id="ViP_6,1.1@2:115">
                  manye 'haṃ bhagavān adya prasādaṃ kṛtavān iti //
                   <span class="ref">ViP_6,1.1@2:115</span></p>
               
               
               <p id="ViP_6,1.1@2:116">
                  adyāhaṃ vītasaṃdeho bhavaṃ viprarṣabha prabho //
                   <span class="ref">ViP_6,1.1@2:116</span></p>
               
               
               <p id="ViP_6,1.1@2:117">
                  tathāpi kiṃcit pṛcchāmi durbodhatvān mahāmune //
                   <span class="ref">ViP_6,1.1@2:117</span></p>
               
               
               <p id="ViP_6,1.2">
                  śrotum icchāmy ahaṃ tvatto yathāvad upasaṃhṛtim <br />
                  mahāpralayasaṃjñāṃ ca kalpānte ca mahāmune //
                   <span class="ref">ViP_6,1.2</span></p>
               
               parāśara uvāca:
               
               <p id="ViP_6,1.3">
                  maitreya śrūyatāṃ matto yathāvad upasaṃhṛtiḥ <br />
                  kalpānte prākṛte caiva pralaye jāyate yathā //
                   <span class="ref">ViP_6,1.3</span></p>
               
               
               <p id="ViP_6,1.4">
                  ahorātraṃ pitṝṇāṃ tu māso 'bdas tridivaukasām <br />
                  caturyugasahasre tu brahmaṇo dve dvijottama //
                   <span class="ref">ViP_6,1.4</span></p>
               
               
               <p id="ViP_6,1.5">
                  kṛtaṃ tretā dvāparaṃ ca kaliś caiva caturyugam <br />
                  divyair varṣasahasrais tu tad dvādaśabhir ucyate //
                   <span class="ref">ViP_6,1.5</span></p>
               
               
               <p id="ViP_6,1.6">
                  caturyugāṇy aśeṣāṇi sadṛśāni svarūpataḥ <br />
                  ādyaṃ kṛtayugaṃ muktvā maitreyāntyaṃ tathā kalim //
                   <span class="ref">ViP_6,1.6</span></p>
               
               
               <p id="ViP_6,1.7">
                  ādye kṛtayuge sargo brahmaṇā kriyate yataḥ <br />
                  kriyate copasaṃhāras tathānte ca kalau yuge //
                   <span class="ref">ViP_6,1.7</span></p>
               
               maitreya uvāca:
               
               <p id="ViP_6,1.8">
                  kaleḥ svarūpaṃ bhagavan vistarād vaktum arhasi <br />
                  dharmaś catuṣpād bhagavan yasmin viplavam ṛcchati //
                   <span class="ref">ViP_6,1.8</span></p>
               
               parāśara uvāca:
               
               <p id="ViP_6,1.9">
                  kaleḥ svarūpaṃ maitreya yad bhavān praṣṭum icchati <br />
                  tan nibodha samāsena vartate yan mahāmune //
                   <span class="ref">ViP_6,1.9</span></p>
               
               
               <p id="ViP_6,1.10">
                  varṇāśramācāravatī pravṛttir na kalau nṛṇām <br />
                  na sāma-ṛgyajurvedaviniṣpādanahaitukī //
                   <span class="ref">ViP_6,1.10</span></p>
               
               
               <p id="ViP_6,1.11">
                  vivāhā na kalau dharmyā na śiṣyagurusaṃsthitiḥ <br />
                  na dāmpatyakramo naiva vahnidevātmakaḥ kramaḥ //
                   <span class="ref">ViP_6,1.11</span></p>
               
               
               <p id="ViP_6,1.12">
                  yatra tatra kule jāto balī sarveśvaraḥ kalau <br />
                  sarvebhya eva varṇebhyo yogyaḥ kanyāvarodhane //
                   <span class="ref">ViP_6,1.12</span></p>
               
               
               <p id="ViP_6,1.13">
                  yena tenaiva yogena dvijātir dīkṣitaḥ kalau <br />
                  yaiva saiva ca maitreya prāyaścittakriyā kalau //
                   <span class="ref">ViP_6,1.13</span></p>
               
               
               <p id="ViP_6,1.14">
                  sarvam eva kalau śāstraṃ yasya yad vacanaṃ dvija <br />
                  devatāś ca kalau sarvāḥ sarvaḥ sarvasya cāśramaḥ //
                   <span class="ref">ViP_6,1.14</span></p>
               
               
               <p id="ViP_6,1.15">
                  upavāsas tathāyāso vittotsargas tathā kalau <br />
                  dharmo yathābhirucitair anuṣṭhānair anuṣṭhitaḥ //
                   <span class="ref">ViP_6,1.15</span></p>
               
               
               <p id="ViP_6,1.16">
                  vittena bhavitā puṃsāṃ svalpenāḍhyamadaḥ kalau <br />
                  strīṇāṃ rūpamadaś caiva keśair eva bhaviṣyati //
                   <span class="ref">ViP_6,1.16</span></p>
               
               
               <p id="ViP_6,1.17">
                  suvarṇamaṇiratnādau vastre copakṣayaṃ gate <br />
                  kalau striyo bhaviṣyanti tadā keśair alaṃkṛtāḥ //
                   <span class="ref">ViP_6,1.17</span></p>
               
               
               <p id="ViP_6,1.18">
                  parityakṣyanti bhartāraṃ vittahīnaṃ tathā striyaḥ <br />
                  bhartā bhaviṣyati kalau vittavān eva yoṣitām //
                   <span class="ref">ViP_6,1.18</span></p>
               
               
               <p id="ViP_6,1.19">
                  yo yo dadāti bahulaṃ sa sa svāmī tadā nṛṇām <br />
                  svāmitvahetuḥ saṃbandho bhāvī nābhijanas tadā //
                   <span class="ref">ViP_6,1.19</span></p>
               
               
               <p id="ViP_6,1.20">
                  gṛhāntā dravyasaṃghātā dravyāntā ca tathā matiḥ <br />
                  arthāś cātmopabhogāntā bhaviṣyanti kalau yuge //
                   <span class="ref">ViP_6,1.20</span></p>
               
               
               <p id="ViP_6,1.21">
                  striyaḥ kalau bhaviṣyanti svairiṇyo lalitaspṛhāḥ <br />
                  anyāyāvāptavitteṣu puruṣāś ca spṛhālavaḥ //
                   <span class="ref">ViP_6,1.21</span></p>
               
               
               <p id="ViP_6,1.22">
                  abhyarthito 'pi suhṛdā svārthahāniṃ na mānavaḥ <br />
                  paṇārdhārdhārdhamātre 'pi kariṣyati tadā dvija //
                   <span class="ref">ViP_6,1.22</span></p>
               
               
               <p id="ViP_6,1.23">
                  samānapauruṣaṃ ceto bhāvi vipreṣu vai kalau <br />
                  kṣīrapradānasaṃbandhi bhāvi goṣu ca gauravam //
                   <span class="ref">ViP_6,1.23</span></p>
               
               
               <p id="ViP_6,1.24">
                  anāvṛṣṭibhayaprāyāḥ prajāḥ kṣudbhayakātarāḥ <br />
                  bhaviṣyanti tadā sarvā gaganāsaktadṛṣṭayaḥ //
                   <span class="ref">ViP_6,1.24</span></p>
               
               
               <p id="ViP_6,1.25">
                  kandaparṇaphalāhārās tāpasā iva mānavāḥ <br />
                  ātmānaṃ ghātayiṣyanti tadāvṛṣṭyādiduḥkhitāḥ //
                   <span class="ref">ViP_6,1.25</span></p>
               
               
               <p id="ViP_6,1.26">
                  durbhikṣam eva satataṃ tadā kleśam anīśvarāḥ <br />
                  prāpsyanti vyāhatasukhapramodā mānavāḥ kalau //
                   <span class="ref">ViP_6,1.26</span></p>
               
               
               <p id="ViP_6,1.27">
                  asnānabhojino nāgnidevatātithipūjanam <br />
                  kariṣyanti kalau prāpte na ca pitryodakakriyām //
                   <span class="ref">ViP_6,1.27</span></p>
               
               
               <p id="ViP_6,1.28">
                  lolupā hrasvadehāś ca bahvannādanatatparāḥ <br />
                  bahuprajālpabhāgyāś ca bhaviṣyanti kalau striyaḥ //
                   <span class="ref">ViP_6,1.28</span></p>
               
               
               <p id="ViP_6,1.29">
                  ubhābhyām atha pāṇibhyāṃ śiraḥkaṇḍūyanaṃ striyaḥ <br />
                  kurvantyo gurubhartṝṇām ājñāṃ bhetsyanty anādṛtāḥ //
                   <span class="ref">ViP_6,1.29</span></p>
               
               
               <p id="ViP_6,1.30">
                  svapoṣaṇaparāḥ kṣudrā dehasaṃskāravarjitāḥ <br />
                  paruṣānṛtabhāṣiṇyo bhaviṣyanti kalau striyaḥ //
                   <span class="ref">ViP_6,1.30</span></p>
               
               
               <p id="ViP_6,1.31">
                  duḥśīlā duṣṭaśīleṣu kurvantyaḥ satataṃ spṛhām <br />
                  asadvṛttā bhaviṣyanti puruṣeṣu kulāṅganāḥ //
                   <span class="ref">ViP_6,1.31</span></p>
               
               
               <p id="ViP_6,1.32">
                  vedādānaṃ kariṣyanti baṭavaś ca tathāvratāḥ <br />
                  gṛhasthāś ca na hoṣyanti na dāsyanty ucitāny api //
                   <span class="ref">ViP_6,1.32</span></p>
               
               
               <p id="ViP_6,1.33">
                  vanavāsino bhaviṣyanti grāmyāhāraparigrahāḥ <br />
                  bhikṣavaś cāpi mitrādisnehasaṃbandhayantraṇāḥ //
                   <span class="ref">ViP_6,1.33</span></p>
               
               
               <p id="ViP_6,1.34">
                  arakṣitāro hartāraḥ śulkavyājena pārthivāḥ <br />
                  hāriṇo janavittānāṃ saṃprāpte tu kalau yuge //
                   <span class="ref">ViP_6,1.34</span></p>
               
               
               <p id="ViP_6,1.35">
                  yo yo 'śvarathanāgāḍhyaḥ sa sa rājā bhaviṣyati <br />
                  yaś ca yaś cābalaḥ sarvaḥ sa sa bhṛtyaḥ kalau yuge //
                   <span class="ref">ViP_6,1.35</span></p>
               
               
               <p id="ViP_6,1.36">
                  vaiśyāḥ kṛṣivaṇijyādi saṃtyajya nijakarma yat <br />
                  śūdravṛttyā pravartsyanti kārukarmopajīvinaḥ //
                   <span class="ref">ViP_6,1.36</span></p>
               
               
               <p id="ViP_6,1.37">
                  bhaikṣyavratās tathā śūdrāḥ pravrajyāliṅgino 'dhamāḥ <br />
                  pāṣaṇḍasaṃśrayāṃ vṛttim āśrayiṣyanty asaṃskṛtāḥ //
                   <span class="ref">ViP_6,1.37</span></p>
               
               
               <p id="ViP_6,1.38">
                  durbhikṣakarapīḍābhir atīvopadrutā janāḥ <br />
                  godhūmānnayavānnāḍhyān deśān yāsyanti duḥkhitāḥ //
                   <span class="ref">ViP_6,1.38</span></p>
               
               
               <p id="ViP_6,1.39">
                  vedamārge pralīne ca pāṣaṇḍāḍhye tato jane <br />
                  adharmavṛddhyā lokānām alpam āyur bhaviṣyati //
                   <span class="ref">ViP_6,1.39</span></p>
               
               
               <p id="ViP_6,1.40">
                  aśāstravihitaṃ ghoraṃ tapyamāneṣu vai tapaḥ <br />
                  nareṣu nṛpadoṣeṇa bālamṛtyur bhaviṣyati //
                   <span class="ref">ViP_6,1.40</span></p>
               
               
               <p id="ViP_6,1.41">
                  bhavitrī yoṣitāṃ sūtiḥ pañcaṣaṭsaptavārṣikī <br />
                  navāṣṭadaśavarṣāṇāṃ manuṣyāṇāṃ tathā kalau //
                   <span class="ref">ViP_6,1.41</span></p>
               
               
               <p id="ViP_6,1.42">
                  palitodbhavaś ca bhavitā tadā dvādaśavārṣikaḥ <br />
                  nātijīvati vai kaścit kalau varṣāṇi viṃśatiḥ //
                   <span class="ref">ViP_6,1.42</span></p>
               
               
               <p id="ViP_6,1.43">
                  alpaprajñā vṛthāliṅgā duṣṭāntaḥkaraṇāḥ kalau <br />
                  yatas tato vinaṅkṣyanti kālenālpena mānavāḥ //
                   <span class="ref">ViP_6,1.43</span></p>
               
               <span class="note">ed. Veṅk. ins.:</span>
               
               
               <p id="ViP_6,1.43*1:1">
                  yadā yadā hi maitreya hānir dharmasya lakṣyate //
                   <span class="ref">ViP_6,1.43*1:1</span></p>
               
               
               <p id="ViP_6,1.43*1:2">
                  tadā tadā kaler vṛddhir anumeyā mahātmabhiḥ //
                   <span class="ref">ViP_6,1.43*1:2</span></p>
               
               
               <p id="ViP_6,1.44">
                  yadā yadā hi pāṣaṇḍavṛddhir maitreya lakṣyate <br />
                  tadā tadā kaler vṛddhir anumeyā vicakṣaṇaiḥ //
                   <span class="ref">ViP_6,1.44</span></p>
               
               
               <p id="ViP_6,1.45">
                  yadā yadā satāṃ hānir vedamārgānusāriṇām <br />
                  tadā tadā kaler vṛddhir anumeyā vicakṣaṇaiḥ //
                   <span class="ref">ViP_6,1.45</span></p>
               
               
               <p id="ViP_6,1.46">
                  prārambhāś cāvasīdanti yadā dharmakṛtāṃ nṛṇām <br />
                  tadānumeyaṃ prādhānyaṃ kaler maitreya paṇḍitaiḥ //
                   <span class="ref">ViP_6,1.46</span></p>
               
               
               <p id="ViP_6,1.47">
                  yadā yadā na yajñānām īśvaraḥ puruṣottamaḥ <br />
                  ijyate puruṣair yajñais tadā jñeyaṃ kaler balam //
                   <span class="ref">ViP_6,1.47</span></p>
               
               <span class="note">After 47, M4 ins.:</span>
               
               
               <p id="ViP_6,1.47*2:1">
                  aṭṭaśūlā janapadā śivaśūlāś catuṣpathā //
                   <span class="ref">ViP_6,1.47*2:1</span></p>
               
               
               <p id="ViP_6,1.47*2:2">
                  keśaśūlā striyaḥ sarvā bhaviṣyanti kalau yuge //
                   <span class="ref">ViP_6,1.47*2:2</span></p>
               
               
               <p id="ViP_6,1.48">
                  na prītir vedavādeṣu pāṣaṇḍeṣu yadā ratiḥ <br />
                  kaler vṛddhis tadā prājñair anumeyā dvijottama //
                   <span class="ref">ViP_6,1.48</span></p>
               
               
               <p id="ViP_6,1.49">
                  kalau jagatpatiṃ viṣṇuṃ sarvasraṣṭāram īśvaram <br />
                  nārcayiṣyanti maitreya pāṣaṇḍopahatā narāḥ //
                   <span class="ref">ViP_6,1.49</span></p>
               
               
               <p id="ViP_6,1.50">
                  kiṃ devaiḥ kiṃ dvijair vedaiḥ kiṃ śaucenāmbujanmanā <br />
                  ity evaṃ vipra vakṣyanti pāṣaṇḍopahatā narāḥ //
                   <span class="ref">ViP_6,1.50</span></p>
               
               
               <p id="ViP_6,1.51">
                  svalpāmbuvṛṣṭiḥ parjanyaḥ sasyaṃ svalpaphalaṃ tathā <br />
                  phalaṃ tathālpasāraṃ ca vipra prāpte kalau yuge //
                   <span class="ref">ViP_6,1.51</span></p>
               
               
               <p id="ViP_6,1.52">
                  śāṇīprāyāṇi vastrāṇi śamīprāyā mahīruhāḥ <br />
                  śūdraprāyās tathā varṇā bhaviṣyanti kalau yuge //
                   <span class="ref">ViP_6,1.52</span></p>
               
               
               <p id="ViP_6,1.53">
                  aṇuprāyāṇi dhānyāni ājaprāyaṃ tathā payaḥ <br />
                  bhaviṣyati kalau prāpte uśīraṃ cānulepanam //
                   <span class="ref">ViP_6,1.53</span></p>
               
               
               <p id="ViP_6,1.54">
                  śvaśrūśvaśurabhūyiṣṭhā guravaś ca nṛṇāṃ kalau <br />
                  śyālādyā hāribhāryāś ca suhṛdo munisattama //
                   <span class="ref">ViP_6,1.54</span></p>
               
               
               <p id="ViP_6,1.55">
                  kasya mātā pitā kasya yadā karmātmakaḥ pumān <br />
                  iti codāhariṣyanti śvaśurānugatā narāḥ //
                   <span class="ref">ViP_6,1.55</span></p>
               
               
               <p id="ViP_6,1.56">
                  vāṅmanaḥkāyikair doṣair abhibhūtāḥ punaḥ punaḥ <br />
                  narāḥ pāpāny anudinaṃ kariṣyanty alpamedhasaḥ //
                   <span class="ref">ViP_6,1.56</span></p>
               
               
               <p id="ViP_6,1.57">
                  niḥsattvānām aśaucānāṃ nirhrīkāṇāṃ tathā nṛṇām <br />
                  yad yad duḥkhāya tat sarvaṃ kalikāle bhaviṣyati //
                   <span class="ref">ViP_6,1.57</span></p>
               
               
               <p id="ViP_6,1.58">
                  niḥsvādhyāyavaṣaṭkāre svadhāsvāhāvivarjite <br />
                  tadā praviralo vipra kvacil loko bhaviṣyati //
                   <span class="ref">ViP_6,1.58</span></p>
               
               
               <p id="ViP_6,1.59">
                  tatrālpenaiva yatnena puṇyaskandham anuttamam <br />
                  karoti yaṃ kṛtayuge kriyate tapasā hi saḥ //
                   <span class="ref">ViP_6,1.59</span></p>
               
               
               <p>[[iti śrīviṣṇupurāṇe ṣaṣṭhe 'ṃśe prathamo 'dhyāyaḥ]]</p>
               
               </div>
            
            <div id="d1e101302">
               parāśara uvāca:
               
               <p id="ViP_6,2.1">
                  vyāsaś cāha mahābuddhir yad atraiva hi vastuni <br />
                  tac chrūyatāṃ mahābhāga gadato mama tattvataḥ //
                   <span class="ref">ViP_6,2.1</span></p>
               
               
               <p id="ViP_6,2.2">
                  kasmin kāle 'lpako dharmo dadāti sumahat phalam <br />
                  munīnām apy abhūd vādaḥ kaiś cāsau kriyate sukham //
                   <span class="ref">ViP_6,2.2</span></p>
               
               
               <p id="ViP_6,2.3">
                  saṃdehanirṇayārthāya vedavyāsaṃ mahāmunim <br />
                  yayus te saṃśayaṃ praṣṭuṃ maitreya munipuṃgavāḥ //
                   <span class="ref">ViP_6,2.3</span></p>
               
               
               <p id="ViP_6,2.4">
                  dadṛśus te muniṃ tatra jāhnavīsalile dvija <br />
                  vedavyāsaṃ mahābhāgam ardhasnātaṃ sutaṃ mama //
                   <span class="ref">ViP_6,2.4</span></p>
               
               
               <p id="ViP_6,2.5">
                  snānāvasānaṃ te tasya pratīkṣanto maharṣayaḥ <br />
                  tasthus taṭe mahānadyās taruṣaṇḍam upāśritāḥ //
                   <span class="ref">ViP_6,2.5</span></p>
               
               
               <p id="ViP_6,2.6">
                  magno 'tha jāhnavītoyād utthāyāha suto mama <br />
                  vyāsaḥ sādhuḥ kaliḥ sādhur ity evaṃ śṛṇvatāṃ vacaḥ <br />
                  teṣāṃ munīnāṃ bhūyaś ca mamajja sa nadījale //
                   <span class="ref">ViP_6,2.6</span></p>
               
               
               <p id="ViP_6,2.7">
                  utthāya sādhu sādhv iti śūdra dhanyo 'si cābravīt //
                   <span class="ref">ViP_6,2.7</span></p>
               
               
               <p id="ViP_6,2.8">
                  nimagnaś ca samutthāya punaḥ prāha mahāmuniḥ <br />
                  yoṣitaḥ sādhu dhanyās tās tābhyo dhanyataro 'sti kaḥ //
                   <span class="ref">ViP_6,2.8</span></p>
               
               
               <p id="ViP_6,2.9">
                  tataḥ snātvā yathānyāyam ācāntaṃ taṃ kṛtakriyam <br />
                  upatasthur mahābhāgā munayas te sutaṃ mama //
                   <span class="ref">ViP_6,2.9</span></p>
               
               
               <p id="ViP_6,2.10">
                  kṛtasaṃvandanāṃś cāha kṛtāsanaparigrahān <br />
                  kimartham āgatā yūyam iti satyavatīsutaḥ //
                   <span class="ref">ViP_6,2.10</span></p>
               
               
               <p id="ViP_6,2.11">
                  tam ūcuḥ saṃśayaṃ praṣṭuṃ bhavantaṃ vayam āgatāḥ <br />
                  alaṃ tenāstu tāvan naḥ kathyatām aparaṃ tvayā //
                   <span class="ref">ViP_6,2.11</span></p>
               
               
               <p id="ViP_6,2.12">
                  kaliḥ sādhv iti yat proktaṃ śūdraḥ sādhv iti yoṣitaḥ <br />
                  yac cāha bhagavān sādhu dhanyāś ceti punaḥ punaḥ //
                   <span class="ref">ViP_6,2.12</span></p>
               
               
               <p id="ViP_6,2.13">
                  tat sarvaṃ śrotum icchāmo na ced guhyaṃ mahāmune <br />
                  tat kathyatāṃ tato hṛtsthaṃ pṛcchāmas tvāṃ prayojanam //
                   <span class="ref">ViP_6,2.13</span></p>
               
               
               <p id="ViP_6,2.14">
                  ity ukto munibhir vyāsaḥ prahasyedam athābravīt <br />
                  śrūyatāṃ bho muniśreṣṭhā yad uktaṃ sādhu sādhv iti //
                   <span class="ref">ViP_6,2.14</span></p>
               
               
               <p id="ViP_6,2.15">
                  yat kṛte daśabhir varṣais tretāyāṃ hāyanena tat <br />
                  dvāpare tac ca māsena ahorātreṇa tat kalau //
                   <span class="ref">ViP_6,2.15</span></p>
               
               
               <p id="ViP_6,2.16">
                  tapaso brahmacaryasya japādeś ca phalaṃ dvijāḥ <br />
                  prāpnoti puruṣas tena kaliḥ sādhv iti bhāṣitam //
                   <span class="ref">ViP_6,2.16</span></p>
               
               
               <p id="ViP_6,2.17">
                  dhyāyan kṛte yajan yajñais tretāyāṃ dvāpare 'rcayan <br />
                  yad āpnoti tad āpnoti kalau saṃkīrtya keśavam //
                   <span class="ref">ViP_6,2.17</span></p>
               
               
               <p id="ViP_6,2.18">
                  dharmotkarṣam atīvātra prāpnoti puruṣaḥ kalau <br />
                  svalpāyāsena dharmajñās tena tuṣṭo 'smy ahaṃ kaleḥ //
                   <span class="ref">ViP_6,2.18</span></p>
               
               
               <p id="ViP_6,2.19">
                  vratacaryopahāraiś ca grāhyo vedo dvijātibhiḥ <br />
                  tataḥ svadharmasaṃprāptair yaṣṭavyaṃ vidhivad dhanaiḥ //
                   <span class="ref">ViP_6,2.19</span></p>
               
               
               <p id="ViP_6,2.20">
                  vṛthā kathā vṛthā bhojyaṃ vṛthejyā ca dvijanmanām <br />
                  patanāya tathā bhāvyaṃ tais tu saṃyamibhiḥ sadā //
                   <span class="ref">ViP_6,2.20</span></p>
               
               
               <p id="ViP_6,2.21">
                  asamyakkaraṇe doṣas teṣāṃ sarveṣu vastuṣu <br />
                  bhojyapeyādikaṃ caiṣāṃ necchāprāptikaraṃ dvijāḥ //
                   <span class="ref">ViP_6,2.21</span></p>
               
               
               <p id="ViP_6,2.22">
                  pāratantryaṃ samasteṣu teṣāṃ kāryeṣu vai tataḥ <br />
                  jayanti te nijāṃl lokān kleśena mahatā dvijāḥ //
                   <span class="ref">ViP_6,2.22</span></p>
               
               
               <p id="ViP_6,2.23">
                  dvijaśuśrūṣayaivaiṣa pākayajñādhikāravān <br />
                  nijāñ jayati vai lokāñ śūdro dhanyataras tataḥ //
                   <span class="ref">ViP_6,2.23</span></p>
               
               
               <p id="ViP_6,2.24">
                  bhakṣyābhakṣyeṣu nāsyāsti peyāpeyeṣu vai yataḥ <br />
                  niyamo muniśārdūlās tenāsau sādhv itīritam //
                   <span class="ref">ViP_6,2.24</span></p>
               
               
               <p id="ViP_6,2.25">
                  svadharmasyāvirodhena narair labdhaṃ dhanaṃ sadā <br />
                  pratipādyaṃ ca pātreṣu yaṣṭavyaṃ ca yathāvidhi //
                   <span class="ref">ViP_6,2.25</span></p>
               
               
               <p id="ViP_6,2.26">
                  tasyārjane mahān kleśaḥ pālane ca dvijottamāḥ <br />
                  tathāsadviniyogāya vijñeyaṃ gahanaṃ nṛṇām //
                   <span class="ref">ViP_6,2.26</span></p>
               
               
               <p id="ViP_6,2.27">
                  ebhir anyais tathā kleśaiḥ puruṣo dvijasattamāḥ <br />
                  nijāñ jayati vai lokān prājāpatyādikān kramāt //
                   <span class="ref">ViP_6,2.27</span></p>
               
               
               <p id="ViP_6,2.28">
                  yoṣic chuśrūṣaṇaṃ bhartuḥ karmaṇā manasā girā <br />
                  kurvatī samavāpnoti tatsālokyaṃ yato dvijāḥ //
                   <span class="ref">ViP_6,2.28</span></p>
               
               
               <p id="ViP_6,2.29">
                  nātikleśena mahatā tān eva puruṣo yathā <br />
                  tṛtīyaṃ vyāhṛtaṃ tena mayā sādhv iti yoṣitām //
                   <span class="ref">ViP_6,2.29</span></p>
               
               
               <p id="ViP_6,2.30">
                  etad vaḥ kathitaṃ viprā yannimittam ihāgatāḥ <br />
                  tat pṛcchata yathākāmaṃ ahaṃ vakṣyāmi vaḥ sphuṭam //
                   <span class="ref">ViP_6,2.30</span></p>
               
               parāśara uvāca:
               
               <p id="ViP_6,2.31">
                  tatas te munayaḥ procur yat praṣṭavyaṃ mahāmune <br />
                  anyasminn eva tat praśne yathāvat kathitaṃ tvayā //
                   <span class="ref">ViP_6,2.31</span></p>
               
               
               <p id="ViP_6,2.32">
                  tataḥ prahasya tān prāha kṛṣṇadvaipāyano muniḥ <br />
                  vismayotphullanayanāṃs tāpasāṃs tān upāgatān //
                   <span class="ref">ViP_6,2.32</span></p>
               
               
               <p id="ViP_6,2.33">
                  mayaiṣa bhavatāṃ praśno jñāto divyena cakṣuṣā <br />
                  tato hi vaḥ prasaṅgena sādhu sādhv iti bhāṣitam //
                   <span class="ref">ViP_6,2.33</span></p>
               
               
               <p id="ViP_6,2.34">
                  svalpena hi prayatnena dharmaḥ sidhyati vai kalau <br />
                  narair ātmaguṇāmbhobhiḥ kṣālitākhilakilbiṣaiḥ //
                   <span class="ref">ViP_6,2.34</span></p>
               
               
               <p id="ViP_6,2.35">
                  śūdraiś ca dvijaśuśrūṣātatparair munisattamāḥ <br />
                  tathā strībhir anāyāsāt patiśuśrūṣayaiva hi //
                   <span class="ref">ViP_6,2.35</span></p>
               
               
               <p id="ViP_6,2.36">
                  tatas tritayam apy etan mama dhanyatamaṃ matam <br />
                  dharmasaṃsādhane kleśo dvijātīnāṃ kṛtādiṣu //
                   <span class="ref">ViP_6,2.36</span></p>
               
               
               <p id="ViP_6,2.37">
                  bhavadbhir yad abhipretaṃ tad etat kathitaṃ mayā <br />
                  apṛṣṭenāpi dharmajñāḥ kim anyat kriyatāṃ dvijāḥ //
                   <span class="ref">ViP_6,2.37</span></p>
               
               parāśara uvāca:
               
               <p id="ViP_6,2.38">
                  tataḥ saṃpūjya te vyāsaṃ praśaśaṃsuḥ punaḥ punaḥ <br />
                  yathāgataṃ dvijā jagmur vyāsoktikṣatasaṃśayāḥ //
                   <span class="ref">ViP_6,2.38</span></p>
               
               
               <p id="ViP_6,2.39">
                  bhavato 'pi mahābhāga rahasyaṃ kathitaṃ mayā <br />
                  atyantaduṣṭasya kaler ayam eko mahān guṇaḥ //
                   <span class="ref">ViP_6,2.39</span></p>
               
               <span class="note">After 39, D8 ins.:</span>
               
               </div>
            
            <div id="d1e102061">
               
               <p id="ViP_6,1.39*3">
                  kīrtanād eva kṛṣṇasya muktabandho paraṃ vrajet //
                   <span class="ref">ViP_6,1.39*3</span></p>
               
               </div>
            
            <div id="d1e102075">
               
               <p id="ViP_6,2.40">
                  yac cāhaṃ bhavatā pṛṣṭo jagatām upasaṃhṛtim <br />
                  prākṛtām antarālāṃ ca tām apy eṣa vadāmi te //
                   <span class="ref">ViP_6,2.40</span></p>
               
               
               <p>[[iti śrīviṣṇupurāṇe ṣaṣṭhe 'ṃśe dvitīyo 'dhyāyaḥ]]</p>
               
               </div>
            
            <div id="d1e102099">
               parāśara uvāca:
               
               <p id="ViP_6,3.1">
                  sarveṣām eva bhūtānāṃ trividhaḥ pratisaṃcaraḥ <br />
                  naimittikaḥ prākṛtikas tathaivātyantiko mataḥ //
                   <span class="ref">ViP_6,3.1</span></p>
               
               
               <p id="ViP_6,3.2">
                  brāhmo naimittikas teṣāṃ kalpānte pratisaṃcaraḥ <br />
                  ātyantikaś ca mokṣākhyaḥ prākṛto dviparārdhikaḥ //
                   <span class="ref">ViP_6,3.2</span></p>
               
               maitreya uvāca:
               
               <p id="ViP_6,3.3">
                  parārdhasaṃkhyāṃ bhagavan mamācakṣva yayā tu saḥ <br />
                  dviguṇīkṛtayā jñeyaḥ prākṛtaḥ pratisaṃcaraḥ //
                   <span class="ref">ViP_6,3.3</span></p>
               
               parāśara uvāca:
               
               <p id="ViP_6,3.4">
                  sthānāt sthānaṃ daśaguṇam ekasmād gaṇyate dvija <br />
                  tato 'ṣṭādaśame bhāge parārdham abhidhīyate //
                   <span class="ref">ViP_6,3.4</span></p>
               
               
               <p id="ViP_6,3.5">
                  parārdhadviguṇaṃ yat tu prākṛtaḥ sa layo dvija <br />
                  tadāvyakte 'khilaṃ vyaktaṃ svahetau layam eti vai //
                   <span class="ref">ViP_6,3.5</span></p>
               
               
               <p id="ViP_6,3.6">
                  nimeṣo mānuṣo yo 'yaṃ mātrāmātrapramāṇataḥ <br />
                  taiḥ pañcadaśabhiḥ kāṣṭhā triṃśat kāṣṭhās tathā kalā //
                   <span class="ref">ViP_6,3.6</span></p>
               
               
               <p id="ViP_6,3.7">
                  nāḍikā tu pramāṇena kalā daśa ca pañca ca //
                   <span class="ref">ViP_6,3.7</span></p>
               
               
               <p id="ViP_6,3.8">
                  unmānenāmbhasaḥ sā tu palāny ardhatrayodaśa <br />
                  hemamāṣaiḥ kṛtacchidraṃ caturbhiś caturaṅgulaiḥ <br />
                  māgadhena pramāṇena jalaprasthas tu sa smṛtaḥ //
                   <span class="ref">ViP_6,3.8</span></p>
               
               
               <p id="ViP_6,3.9">
                  nāḍikābhyām atha dvābhyāṃ muhūrto dvijasattama <br />
                  ahorātraṃ muhūrtās tu triṃśan māso dinais tathā //
                   <span class="ref">ViP_6,3.9</span></p>
               
               
               <p id="ViP_6,3.10">
                  māsair dvādaśabhir varṣam ahorātraṃ tu tad divi <br />
                  tribhir varṣaśatair varṣaṃ ṣaṣṭyā caivāsuradviṣām //
                   <span class="ref">ViP_6,3.10</span></p>
               
               
               <p id="ViP_6,3.11">
                  tais tu dvādaśasāhasraiś caturyugam udāhṛtam <br />
                  caturyugasahasraṃ tu kathyate brahmaṇo dinam //
                   <span class="ref">ViP_6,3.11</span></p>
               
               
               <p id="ViP_6,3.12">
                  sa kalpas tatra manavaś caturdaśa mahāmune <br />
                  tadante caiva maitreya brāhmo naimittiko layaḥ //
                   <span class="ref">ViP_6,3.12</span></p>
               
               
               <p id="ViP_6,3.13">
                  tasya svarūpam atyugraṃ maitreya gadato mama <br />
                  śṛṇuṣva prākṛtaṃ bhūyas tava vakṣyāmy ahaṃ layam //
                   <span class="ref">ViP_6,3.13</span></p>
               
               
               <p id="ViP_6,3.14">
                  caturyugasahasrānte kṣīṇaprāye mahītale <br />
                  anāvṛṣṭir atīvogrā jāyate śatavārṣikī //
                   <span class="ref">ViP_6,3.14</span></p>
               
               
               <p id="ViP_6,3.15">
                  tato yāny alpasārāṇi tāni sattvāny aśeṣataḥ <br />
                  kṣayaṃ yānti muniśreṣṭha pārthivāny anupīḍanāt //
                   <span class="ref">ViP_6,3.15</span></p>
               
               
               <p id="ViP_6,3.16">
                  tataḥ sa bhagavān kṛṣṇo rudrarūpadharo 'vyayaḥ <br />
                  kṣayāya yatate kartum ātmasthāḥ sakalāḥ prajāḥ //
                   <span class="ref">ViP_6,3.16</span></p>
               
               
               <p id="ViP_6,3.17ab">
                  tataḥ sa bhagavān viṣṇur bhānoḥ saptasu raśmiṣu //
                   <span class="ref">ViP_6,3.17ab</span></p>
               
               <span class="note">After 17ab, D2 ins. :</span>
               
               
               <p id="ViP_6,3.17ab*4:1">
                  suṣupto harati kleśaś ca x viśva tathaiva ca //
                   <span class="ref">ViP_6,3.17ab*4:1</span></p>
               
               
               <p id="ViP_6,3.17ab*4:2">
                  viśvadyaxs tathātharvā vasuḥ saṃyad vasus tathā //
                   <span class="ref">ViP_6,3.17ab*4:2</span></p>
               
               
               <p id="ViP_6,3.17cd">
                  sthitaḥ pibaty aśeṣāṇi jalāni munisattama //
                   <span class="ref">ViP_6,3.17cd</span></p>
               
               
               <p id="ViP_6,3.18">
                  pītvāmbhāṃsi samastāni prāṇibhūmigatāni vai <br />
                  śoṣaṃ nayati maitreya samastaṃ pṛthivītalam //
                   <span class="ref">ViP_6,3.18</span></p>
               
               
               <p id="ViP_6,3.19">
                  samudrān saritaḥ śailān śailaprasravaṇāni ca <br />
                  pātāleṣu ca yat toyaṃ tat sarvaṃ nayati kṣayam //
                   <span class="ref">ViP_6,3.19</span></p>
               
               
               <p id="ViP_6,3.20">
                  tatas tasyānubhāvena toyāhāropabṛṃhitāḥ <br />
                  ta eva raśmayaḥ sapta jāyante sapta bhāskarāḥ //
                   <span class="ref">ViP_6,3.20</span></p>
               
               
               <p id="ViP_6,3.21">
                  adhaś cordhvaṃ ca te dīptās tataḥ sapta divākarāḥ <br />
                  dahanty aśeṣaṃ trailokyaṃ sapātālatalaṃ dvija //
                   <span class="ref">ViP_6,3.21</span></p>
               
               
               <p id="ViP_6,3.22">
                  dahyamānaṃ tu tair dīptais trailokyaṃ dvija bhāskaraiḥ <br />
                  sādrinadyarṇavābhogaṃ niḥsneham abhijāyate //
                   <span class="ref">ViP_6,3.22</span></p>
               
               
               <p id="ViP_6,3.23">
                  tato nirdagdhavṛkṣāmbu trailokyam akhilaṃ dvija <br />
                  bhavaty eṣā ca vasudhā kūrmapṛṣṭhopamākṛtiḥ //
                   <span class="ref">ViP_6,3.23</span></p>
               
               
               <p id="ViP_6,3.24">
                  tataḥ kālāgnirudro 'sau bhūtvā sarvaharo hariḥ <br />
                  śeṣāhiśvāsasaṃbhūtaḥ pātālāni dahaty adhaḥ //
                   <span class="ref">ViP_6,3.24</span></p>
               
               
               <p id="ViP_6,3.25">
                  pātālāni samastāni sa dagdhvā jvalano mahān <br />
                  bhūmim abhyetya sakalaṃ babhasti vasudhātalam //
                   <span class="ref">ViP_6,3.25</span></p>
               
               
               <p id="ViP_6,3.26">
                  bhuvarlokaṃ tataḥ sarvaṃ svarlokaṃ ca sudāruṇaḥ <br />
                  jvālāmālāmahāvartas tatraiva parivartate //
                   <span class="ref">ViP_6,3.26</span></p>
               
               
               <p id="ViP_6,3.27">
                  ambarīṣam ivābhāti trailokyam akhilaṃ tadā <br />
                  jvālāvartaparīvāram upakṣīṇacarācaram //
                   <span class="ref">ViP_6,3.27</span></p>
               
               
               <p id="ViP_6,3.28">
                  tatas tāpaparītās tu lokadvayanivāsinaḥ <br />
                  kṛtādhikārā gacchanti maharlokaṃ mahāmune //
                   <span class="ref">ViP_6,3.28</span></p>
               
               
               <p id="ViP_6,3.29">
                  tasmād api mahātāpataptā lokās tataḥ param <br />
                  gacchanti janalokaṃ te daśāvṛttyā paraiṣiṇaḥ //
                   <span class="ref">ViP_6,3.29</span></p>
               
               
               <p id="ViP_6,3.30">
                  tato dagdhvā jagat sarvaṃ rudrarūpī janārdanaḥ <br />
                  mukhaniśvāsajān meghān karoti munisattama //
                   <span class="ref">ViP_6,3.30</span></p>
               
               
               <p id="ViP_6,3.31">
                  tato gajakulaprakhyās taḍidvanto ninādinaḥ <br />
                  uttiṣṭhanti tadā vyomni ghorāḥ saṃvartakā ghanāḥ //
                   <span class="ref">ViP_6,3.31</span></p>
               
               
               <p id="ViP_6,3.32">
                  kecin nīlotpalaśyāmāḥ kecit kumudasaṃnibhāḥ <br />
                  dhūmravarṇā ghanāḥ kecit kecit pītāḥ payodharāḥ //
                   <span class="ref">ViP_6,3.32</span></p>
               
               
               <p id="ViP_6,3.33">
                  kecid rāsabhavarṇābhā lākṣārasanibhās tathā <br />
                  kecid vaiḍūryasaṃkāśā indranīlanibhāḥ kvacit //
                   <span class="ref">ViP_6,3.33</span></p>
               
               
               <p id="ViP_6,3.34">
                  śaṅkhakundanibhāś cānye jātyañjananibhās tathā <br />
                  indragopanibhāḥ kecin manaḥśilanibhās tathā //
                   <span class="ref">ViP_6,3.34</span></p>
               
               <span class="note">ed. Veṅk. ins.:</span>
               
               
               <p id="ViP_6,3.34*5:1">
                  indragopanibhāḥ kecit tataḥ śikhinibhās tathā //
                   <span class="ref">ViP_6,3.34*5:1</span></p>
               
               
               <p id="ViP_6,3.34*5:2">
                  manaḥśilābhāḥ kecid vai haritālanibhāḥ pare //
                   <span class="ref">ViP_6,3.34*5:2</span></p>
               
               
               <p id="ViP_6,3.35">
                  cāṣapatranibhāḥ kecid uttiṣṭhanti ghanā ghanāḥ <br />
                  kecit puravarākārāḥ kecit parvatasaṃnibhāḥ //
                   <span class="ref">ViP_6,3.35</span></p>
               
               
               <p id="ViP_6,3.36">
                  kūṭāgāranibhāś cānye kecit sthalanibhā ghanāḥ <br />
                  mahārāvā mahākāyāḥ pūrayanti nabhastalam //
                   <span class="ref">ViP_6,3.36</span></p>
               
               
               <p id="ViP_6,3.37ab">
                  varṣantas te mahāsārās tam agnim atibhairavam //
                   <span class="ref">ViP_6,3.37ab</span></p>
               
               <span class="note">After 37ab Ś1 ins.:</span>
               
               
               <p id="ViP_6,3.37ab*6:1">
                  śamayanti jagat sarvaṃ varṣanti munisattama //
                   <span class="ref">ViP_6,3.37ab*6:1</span></p>
               
               
               <p id="ViP_6,3.37ab*6:2">
                  hastihastanibhābhis te dhārābhir aniśaṃ tadā //
                   <span class="ref">ViP_6,3.37ab*6:2</span></p>
               
               
               <p id="ViP_6,3.37cd">
                  śamayanty akhilaṃ vipra trailokyāntaravistṛtam //
                   <span class="ref">ViP_6,3.37cd</span></p>
               
               
               <p id="ViP_6,3.38">
                  naṣṭe cāgnau śataṃ te 'pi varṣāṇām adhikaṃ ghanāḥ <br />
                  plāvayanto jagat sarvaṃ varṣanti munisattama //
                   <span class="ref">ViP_6,3.38</span></p>
               
               
               <p id="ViP_6,3.39">
                  dhārābhir akṣamātrābhiḥ plāvayitvākhilāṃ bhuvam <br />
                  bhuvarlokaṃ tathaivordhvaṃ plāvayanti divaṃ dvija //
                   <span class="ref">ViP_6,3.39</span></p>
               
               
               <p id="ViP_6,3.40">
                  andhakārīkṛte loke naṣṭe sthāvarajaṅgame <br />
                  varṣanti te mahāmeghā varṣāṇām adhikaṃ śatam //
                   <span class="ref">ViP_6,3.40</span></p>
               
               <span class="note">ed. Veṅk. ins.:</span>
               
               
               <p id="ViP_6,3.40*7:1">
                  evaṃ bhavati kalpānte samastaṃ munisattama //
                   <span class="ref">ViP_6,3.40*7:1</span></p>
               
               
               <p id="ViP_6,3.40*7:2">
                  vāsudevasya māhātmyān nityasya paramātmanaḥ //
                   <span class="ref">ViP_6,3.40*7:2</span></p>
               
               
               <p>[[iti śrīviṣṇupurāṇe ṣaṣṭhe 'ṃśe tṛtīyo 'dhyāyaḥ ]]</p>
               
               </div>
            
            <div id="d1e102980">
               parāśara uvāca:
               
               <p id="ViP_6,4.1">
                  saptarṣisthānam ākramya sthite 'mbhasi mahāmune <br />
                  ekārṇavaṃ bhavaty etat trailokyam akhilaṃ tataḥ //
                   <span class="ref">ViP_6,4.1</span></p>
               
               
               <p id="ViP_6,4.2">
                  mukhaniśvāsajo viṣṇor vāyus tāñ jaladāṃs tataḥ <br />
                  nāśayan vāti maitreya varṣāṇām aparaṃ śatam //
                   <span class="ref">ViP_6,4.2</span></p>
               
               
               <p id="ViP_6,4.3">
                  sarvabhūtamayo 'cintyo bhagavān bhūtabhāvanaḥ <br />
                  anādir ādir viśvasya pītvā vāyum aśeṣataḥ //
                   <span class="ref">ViP_6,4.3</span></p>
               
               
               <p id="ViP_6,4.4">
                  ekārṇave tatas tasmiñ śeṣaśayyāsthitaḥ prabhuḥ <br />
                  brahmarūpadharaḥ śete bhagavān ādikṛd dhariḥ //
                   <span class="ref">ViP_6,4.4</span></p>
               
               
               <p id="ViP_6,4.5">
                  janalokagataiḥ siddhaiḥ sanakādyair abhiṣṭutaḥ <br />
                  brahmalokagataiś caiva cintyamāno mumukṣubhiḥ //
                   <span class="ref">ViP_6,4.5</span></p>
               
               
               <p id="ViP_6,4.6">
                  ātmamāyāmayīṃ divyāṃ yoganidrāṃ samāsthitaḥ <br />
                  ātmānaṃ vāsudevākhyaṃ cintayan parameśvaraḥ //
                   <span class="ref">ViP_6,4.6</span></p>
               
               
               <p id="ViP_6,4.7">
                  eṣa naimittiko nāma maitreya pratisaṃcaraḥ <br />
                  nimittaṃ tatra yac chete brahmarūpadharo hariḥ //
                   <span class="ref">ViP_6,4.7</span></p>
               
               
               <p id="ViP_6,4.8">
                  yadā jāgarti sarvātmā sa tadā ceṣṭate jagat <br />
                  nimīlaty etad akhilaṃ māyāśayyāśaye 'cyute //
                   <span class="ref">ViP_6,4.8</span></p>
               
               
               <p id="ViP_6,4.9">
                  padmayoner dinaṃ yat tu caturyugasahasravat <br />
                  ekārṇave kṛte loke tāvatī rātrir iṣyate //
                   <span class="ref">ViP_6,4.9</span></p>
               
               
               <p id="ViP_6,4.10">
                  tataḥ prabuddho rātryante punaḥ sṛṣṭiṃ karoty ajaḥ <br />
                  brahmasvarūpadhṛg viṣṇur yathā te kathitaṃ purā //
                   <span class="ref">ViP_6,4.10</span></p>
               
               
               <p id="ViP_6,4.11">
                  ity eṣa kalpasaṃhārād antarapralayo dvija <br />
                  naimittikas te kathitaḥ prākṛtaṃ śṛṇvataḥ param //
                   <span class="ref">ViP_6,4.11</span></p>
               
               
               <p id="ViP_6,4.12">
                  anāvṛṣṭyagnisaṃparkāt kṛte saṃkṣālane mune <br />
                  samasteṣv eva lokeṣu pātāleṣv akhileṣu ca //
                   <span class="ref">ViP_6,4.12</span></p>
               
               
               <p id="ViP_6,4.13">
                  mahadāder vikārasya viśeṣāntasya saṃkṣaye <br />
                  kṛṣṇecchākārite tasmin pravṛtte pratisaṃcare //
                   <span class="ref">ViP_6,4.13</span></p>
               
               
               <p id="ViP_6,4.14">
                  āpo grasanti vai pūrvaṃ bhūmer gandhātmakaṃ guṇam <br />
                  āttagandhā tato bhūmiḥ pralayatvāya kalpate //
                   <span class="ref">ViP_6,4.14</span></p>
               
               
               <p id="ViP_6,4.15">
                  praṇaṣṭe gandhatanmātre bhavaty urvī jalātmikā <br />
                  āpas tadā pravṛddhās tu vegavatyo mahāsvanāḥ //
                   <span class="ref">ViP_6,4.15</span></p>
               
               
               <p id="ViP_6,4.16">
                  sarvam āpūrayantīdaṃ tiṣṭhanti vicaranti ca <br />
                  salilenaivormimatā lokāṃs tāṃs tān samantataḥ //
                   <span class="ref">ViP_6,4.16</span></p>
               
               <span class="note">After 16, D4.5,T2.3,G2.3 ins.:</span>
               
               
               <p id="ViP_6,4.16*8">
                  vyāptam evābhavat sarvaṃ jagad etad dvijottama //
                   <span class="ref">ViP_6,4.16*8</span></p>
               
               
               <p id="ViP_6,4.17">
                  apām api guṇo yas tu jyotiṣā pīyate tu saḥ <br />
                  naśyanty āpas tatas tāś ca rasatanmātrasaṃkṣayāt //
                   <span class="ref">ViP_6,4.17</span></p>
               
               
               <p id="ViP_6,4.18">
                  tataś cāpo hṛtarasā jyotiṣaṃ prāpnuvanti vai <br />
                  agnyavasthe tu salile tejasā sarvato vṛte //
                   <span class="ref">ViP_6,4.18</span></p>
               
               
               <p id="ViP_6,4.19">
                  sa cāgniḥ sarvato vyāpya ādatte taj jalaṃ tathā <br />
                  sarvam āpūryate 'rcibhis tadā jagad idaṃ śanaiḥ //
                   <span class="ref">ViP_6,4.19</span></p>
               
               
               <p id="ViP_6,4.20">
                  arcirbhiḥ saṃvṛte tasmiṃs tiryag ūrdhvam adhas tathā <br />
                  jyotiṣo 'pi paraṃ rūpaṃ vāyur atti prabhākaram //
                   <span class="ref">ViP_6,4.20</span></p>
               
               
               <p id="ViP_6,4.21">
                  pralīne ca tatas tasmin vāyubhūte 'khilātmani <br />
                  praṇaṣṭe rūpatanmātre hṛtarūpo vibhāvasuḥ //
                   <span class="ref">ViP_6,4.21</span></p>
               
               
               <p id="ViP_6,4.22">
                  praśāmyati tadā jyotir vāyur dodhūyate mahān <br />
                  nirāloke tadā loke vāyvavasthe ca tejasi //
                   <span class="ref">ViP_6,4.22</span></p>
               
               
               <p id="ViP_6,4.23">
                  tatas tu mūlam āsādya vāyuḥ saṃbhavam ātmanaḥ <br />
                  ūrdhvaṃ cādhaś ca tiryak ca dodhavīti diśo daśa //
                   <span class="ref">ViP_6,4.23</span></p>
               
               
               <p id="ViP_6,4.24">
                  vāyor api guṇaṃ sparśam ākāśaṃ grasate tataḥ <br />
                  praśāmyati tato vāyuḥ khaṃ tu tiṣṭhaty anāvṛtam //
                   <span class="ref">ViP_6,4.24</span></p>
               
               
               <p id="ViP_6,4.25">
                  arūpam arasasparśam agandhaṃ na ca mūrtimat <br />
                  sarvam āpūrayac caiva sumahat tat prakāśate //
                   <span class="ref">ViP_6,4.25</span></p>
               
               
               <p id="ViP_6,4.26">
                  parimaṇḍalaṃ tat suṣiram ākāśaṃ śabdalakṣaṇam <br />
                  śabdamātraṃ tadākāśaṃ sarvam āvṛtya tiṣṭhati //
                   <span class="ref">ViP_6,4.26</span></p>
               
               
               <p id="ViP_6,4.27">
                  tataḥ śabdaguṇaṃ tasya bhūtādir grasate punaḥ <br />
                  bhūtendriyeṣu yugapad bhūtādau saṃsthiteṣu vai <br />
                  abhimānātmako hy eṣa bhūtādis tāmasaḥ smṛtaḥ //
                   <span class="ref">ViP_6,4.27</span></p>
               
               
               <p id="ViP_6,4.28">
                  bhūtādiṃ grasate cāpi mahān vai buddhilakṣaṇaḥ //
                   <span class="ref">ViP_6,4.28</span></p>
               
               
               <p id="ViP_6,4.29">
                  urvī mahāṃś ca jagataḥ prānte 'ntar bāhyatas tathā //
                   <span class="ref">ViP_6,4.29</span></p>
               
               
               <p id="ViP_6,4.30">
                  evaṃ sapta mahābuddheḥ kramāt prakṛtayas tu vai <br />
                  pratyāhāre tu tāḥ sarvāḥ praviśanti parasparam //
                   <span class="ref">ViP_6,4.30</span></p>
               
               
               <p id="ViP_6,4.31">
                  yenedam āvṛtaṃ sarvam aṇḍam apsu pralīyate <br />
                  saptadvīpasamudrāntaṃ saptalokaṃ saparvatam //
                   <span class="ref">ViP_6,4.31</span></p>
               
               
               <p id="ViP_6,4.32">
                  udakāvaraṇaṃ yat tu jyotiṣā pīyate tu tat <br />
                  jyotir vāyau layaṃ yāti yāty ākāśe samīraṇaḥ //
                   <span class="ref">ViP_6,4.32</span></p>
               
               
               <p id="ViP_6,4.33">
                  ākāśaṃ caiva bhūtādir grasate taṃ tathā mahān <br />
                  mahāntam ebhiḥ sahitaṃ prakṛtir grasate dvija //
                   <span class="ref">ViP_6,4.33</span></p>
               
               
               <p id="ViP_6,4.34">
                  guṇasāmyam anudriktam anyūnaṃ ca mahāmune <br />
                  procyate prakṛtir hetuḥ pradhānaṃ kāraṇaṃ param //
                   <span class="ref">ViP_6,4.34</span></p>
               
               
               <p id="ViP_6,4.35">
                  ity eṣā prakṛtiḥ sarvā vyaktāvyaktasvarūpiṇī <br />
                  vyaktasvarūpam avyakte tasmin maitreya līyate //
                   <span class="ref">ViP_6,4.35</span></p>
               
               
               <p id="ViP_6,4.36">
                  ekaḥ śuddho 'kṣaro nityaḥ sarvavyāpī tathā pumān <br />
                  so 'py aṃśaḥ sarvabhūtasya maitreya paramātmanaḥ //
                   <span class="ref">ViP_6,4.36</span></p>
               
               
               <p id="ViP_6,4.37">
                  na santi yatra sarveśe nāmajātyādikalpanāḥ <br />
                  sattāmātrātmake jñeye jñānātmany ātmanaḥ pare //
                   <span class="ref">ViP_6,4.37</span></p>
               
               
               <p id="ViP_6,4.38">
                  tad brahma tat paraṃ dhāma paramātmā sa ceśvaraḥ <br />
                  sa viṣṇuḥ sarvam evedaṃ yato nāvartate yatiḥ //
                   <span class="ref">ViP_6,4.38</span></p>
               
               
               <p id="ViP_6,4.39">
                  prakṛtir yā mayā khyātā vyaktāvyaktasvarūpiṇī <br />
                  puruṣaś cāpy ubhāv etau līyete paramātmani //
                   <span class="ref">ViP_6,4.39</span></p>
               
               
               <p id="ViP_6,4.40">
                  paramātmā ca sarveṣām ādhāraḥ parameśvaraḥ <br />
                  viṣṇur nāmnā sa vedeṣu vedānteṣu ca gīyate //
                   <span class="ref">ViP_6,4.40</span></p>
               
               
               <p id="ViP_6,4.41">
                  pravṛttaṃ ca nivṛttaṃ ca dvividhaṃ karma vaidikam <br />
                  tābhyām ubhābhyāṃ puruṣaiḥ sarvamūrtiḥ sa ijyate //
                   <span class="ref">ViP_6,4.41</span></p>
               
               
               <p id="ViP_6,4.42">
                  ṛgyajuḥsāmabhir mārgaiḥ pravṛttair ijyate hy asau <br />
                  yajñeśvaro yajñapumān puruṣaiḥ puruṣottamaḥ //
                   <span class="ref">ViP_6,4.42</span></p>
               
               
               <p id="ViP_6,4.43">
                  jñānātmā jñānayogena jñānamūrtiḥ sa cejyate <br />
                  nivṛtte yogibhir mārge viṣṇur muktiphalapradaḥ //
                   <span class="ref">ViP_6,4.43</span></p>
               
               
               <p id="ViP_6,4.44">
                  hrasvadīrghaplutair yat tu kiṃcid vastv abhidhīyate <br />
                  yac ca vācām aviṣaye tat sarvaṃ viṣṇur avyayaḥ //
                   <span class="ref">ViP_6,4.44</span></p>
               
               
               <p id="ViP_6,4.45">
                  vyaktaṃ sa eva cāvyaktaṃ sa eva puruṣo 'vyayaḥ <br />
                  paramātmā ca viśvātmā viśvarūpadharo hariḥ //
                   <span class="ref">ViP_6,4.45</span></p>
               
               
               <p id="ViP_6,4.46">
                  vyaktāvyaktātmikā tasmin prakṛtiḥ saṃpralīyate <br />
                  puruṣaś cāpi maitreya vyāpiny avyāhatātmani //
                   <span class="ref">ViP_6,4.46</span></p>
               
               
               <p id="ViP_6,4.47">
                  dviparārdhātmakaḥ kālaḥ kathito yo mayā tava <br />
                  tad ahas tasya maitreya viṣṇor īśasya kathyate //
                   <span class="ref">ViP_6,4.47</span></p>
               
               
               <p id="ViP_6,4.48">
                  vyakte ca prakṛtau līne prakṛtyāṃ puruṣe tathā <br />
                  tatra sthite niśā cānyā tatpramāṇā mahāmune //
                   <span class="ref">ViP_6,4.48</span></p>
               
               
               <p id="ViP_6,4.49">
                  naivāhas tasya na niśā nityasya paramātmanaḥ <br />
                  upacāras tathāpy eṣa tasyeśasya dvijocyate //
                   <span class="ref">ViP_6,4.49</span></p>
               
               
               <p id="ViP_6,4.50">
                  ity eṣa tava maitreya kathitaḥ prākṛto layaḥ <br />
                  ātyantikam atho brahman nibodha pratisaṃcaram //
                   <span class="ref">ViP_6,4.50</span></p>
               
               
               <p>[[iti śrīviṣṇupurāṇe ṣaṣṭhe 'ṃśe caturtho 'dhyāyaḥ ]]</p>
               
               </div>
            
            <div id="d1e103951">
               parāśara uvāca:
               
               <p id="ViP_6,5.1">
                  ādhyātmikādi maitreya jñātvā tāpatrayaṃ budhaḥ <br />
                  utpannajñānavairāgyaḥ prāpnoty ātyantikaṃ layam //
                   <span class="ref">ViP_6,5.1</span></p>
               
               
               <p id="ViP_6,5.2">
                  ādhyātmiko vai dvividhaḥ śārīro mānasas tathā <br />
                  śārīro bahubhir bhedair bhidyate śrūyatāṃ ca saḥ //
                   <span class="ref">ViP_6,5.2</span></p>
               
               
               <p id="ViP_6,5.3">
                  śirorogapratiśyāyajvaraśūlabhagaṃdaraiḥ <br />
                  gulmārśaḥśvāsaśvayathucchardyādibhir anekadhā //
                   <span class="ref">ViP_6,5.3</span></p>
               
               
               <p id="ViP_6,5.4">
                  tathākṣirogātīsārakuṣṭhāṅgāmayasaṃjñakaiḥ <br />
                  bhidyate dehajas tāpo mānasaṃ śrotum arhasi //
                   <span class="ref">ViP_6,5.4</span></p>
               
               
               <p id="ViP_6,5.5">
                  kāmakrodhabhayadveṣalobhamohaviṣādajaḥ <br />
                  śokāsūyāvamānerṣyāmātsaryādibhavas tathā //
                   <span class="ref">ViP_6,5.5</span></p>
               
               
               <p id="ViP_6,5.6">
                  mānaso 'pi dvijaśreṣṭha tāpo bhavati naikadhā <br />
                  ity evamādibhir bhedais tāpo hy ādhyātmikaḥ smṛtaḥ //
                   <span class="ref">ViP_6,5.6</span></p>
               
               
               <p id="ViP_6,5.7">
                  mṛgapakṣimanuṣyādyaiḥ piśācoragarākṣasaiḥ <br />
                  sarīsṛpādyaiś ca nṛṇāṃ janyante cādhibhautikaḥ //
                   <span class="ref">ViP_6,5.7</span></p>
               
               
               <p id="ViP_6,5.8">
                  śītoṣṇavātavarṣāmbuvaidyutādisamudbhavaḥ <br />
                  tāpo dvijavaraśreṣṭha kathyate cādhidaivikaḥ //
                   <span class="ref">ViP_6,5.8</span></p>
               
               
               <p id="ViP_6,5.9">
                  garbhajanmajarājñānamṛtyunārakajaṃ tathā <br />
                  duḥkhaṃ sahasraśo bhedair bhidyate munisattama //
                   <span class="ref">ViP_6,5.9</span></p>
               
               
               <p id="ViP_6,5.10">
                  sukumāratanur garbhe jantur bahumalāvṛte <br />
                  ulbasaṃveṣṭito bhugnapṛṣṭhagrīvāsthisaṃhatiḥ //
                   <span class="ref">ViP_6,5.10</span></p>
               
               
               <p id="ViP_6,5.11">
                  atyamlakaṭutīkṣṇoṣṇalavaṇair mātṛbhojanaiḥ <br />
                  atitāpibhir atyarthaṃ vardhamānātivedanaḥ //
                   <span class="ref">ViP_6,5.11</span></p>
               
               
               <p id="ViP_6,5.12">
                  prasāraṇākuñcanādau nāṅgānāṃ prabhur ātmanaḥ <br />
                  śakṛnmūtramahāpaṅkaśāyī sarvatrapīḍitaḥ //
                   <span class="ref">ViP_6,5.12</span></p>
               
               
               <p id="ViP_6,5.13">
                  nirucchvāsaḥ sacaitanyaḥ smarañ janmaśatāny atha <br />
                  āste garbhe 'tiduḥkhena nijakarmanibandhanaḥ //
                   <span class="ref">ViP_6,5.13</span></p>
               
               
               <p id="ViP_6,5.14">
                  jāyamānaḥ purīṣāsṛṅmūtraśukrāvilānanaḥ <br />
                  prājāpatyena vātena pīḍyamānāsthibandhanaḥ //
                   <span class="ref">ViP_6,5.14</span></p>
               
               
               <p id="ViP_6,5.15">
                  adhomukho vai kriyate prabalaiḥ sūtimārutaiḥ <br />
                  kleśair niṣkrāntim āpnoti jaṭharān mātur āturaḥ //
                   <span class="ref">ViP_6,5.15</span></p>
               
               
               <p id="ViP_6,5.16">
                  mūrcchām avāpya mahatīṃ saṃspṛṣṭo bāhyavāyunā <br />
                  vijñānabhraṃśam āpnoti jātaś ca munisattama //
                   <span class="ref">ViP_6,5.16</span></p>
               
               
               <p id="ViP_6,5.17">
                  kaṇṭakair iva tunnāṅgaḥ krakacair iva dāritaḥ <br />
                  pūtivraṇān nipatito dharaṇyāṃ kṛmiko yathā //
                   <span class="ref">ViP_6,5.17</span></p>
               
               
               <p id="ViP_6,5.18">
                  kaṇḍūyane 'pi cāśaktaḥ parivarte 'py anīśvaraḥ <br />
                  snānapānādikāhāram avāpnoti parecchayā //
                   <span class="ref">ViP_6,5.18</span></p>
               
               
               <p id="ViP_6,5.19">
                  aśuciprastare suptaḥ kīṭadaṃśādibhis tathā <br />
                  bhakṣyamāṇo 'pi naivaiṣāṃ samartho vinivāraṇe //
                   <span class="ref">ViP_6,5.19</span></p>
               
               
               <p id="ViP_6,5.20">
                  janmaduḥkhāny anekāni janmano 'nantarāṇi ca <br />
                  bālabhāve yadāpnoti ādhibhautādikāni ca //
                   <span class="ref">ViP_6,5.20</span></p>
               
               
               <p id="ViP_6,5.21">
                  ajñānatamasācchanno mūḍhāntaḥkaraṇo naraḥ <br />
                  na jānāti kutaḥ ko 'haṃ kvāhaṃ gantā kimātmakaḥ //
                   <span class="ref">ViP_6,5.21</span></p>
               
               
               <p id="ViP_6,5.22">
                  kena bandhena baddho 'haṃ kāraṇaṃ kim akāraṇam <br />
                  kiṃ kāryaṃ kim akāryaṃ vā kiṃ vācyaṃ kiṃ ca nocyate //
                   <span class="ref">ViP_6,5.22</span></p>
               
               
               <p id="ViP_6,5.23">
                  ko 'dharmaḥ kaś ca vai dharmaḥ kasmin varte 'thavā katham <br />
                  kiṃ kartavyam akartavyaṃ kiṃ vā kiṃ guṇadoṣavat //
                   <span class="ref">ViP_6,5.23</span></p>
               
               
               <p id="ViP_6,5.24">
                  evaṃ paśusamair mūḍhair ajñānaprabhavaṃ mahat <br />
                  avāpyate narair duḥkhaṃ śiśnodaraparāyaṇaiḥ //
                   <span class="ref">ViP_6,5.24</span></p>
               
               
               <p id="ViP_6,5.25">
                  ajñānaṃ tāmaso bhāvaḥ kāryārambhāpravṛttayaḥ <br />
                  ajñānināṃ pravartante karmalopās tato dvija //
                   <span class="ref">ViP_6,5.25</span></p>
               
               
               <p id="ViP_6,5.26">
                  narakaṃ karmaṇāṃ lopāt phalam āhur maharṣayaḥ <br />
                  tasmād ajñānināṃ duḥkham iha cāmutra cottamam //
                   <span class="ref">ViP_6,5.26</span></p>
               
               
               <p id="ViP_6,5.27">
                  jarājarjaradehaś ca śithilāvayavaḥ pumān <br />
                  vicalacchīrṇadaśano valisnāyuśirāvṛtaḥ //
                   <span class="ref">ViP_6,5.27</span></p>
               
               
               <p id="ViP_6,5.28">
                  dūrapraṇaṣṭanayano vyomāntargatatārakaḥ <br />
                  nāsāvivaraniryātalomapuñjaś caladvapuḥ //
                   <span class="ref">ViP_6,5.28</span></p>
               
               
               <p id="ViP_6,5.29">
                  prakaṭībhūtasarvāsthir natapṛṣṭhāsthisaṃhatiḥ <br />
                  utsannajaṭharāgnitvād alpāhāro 'lpaceṣṭitaḥ //
                   <span class="ref">ViP_6,5.29</span></p>
               
               
               <p id="ViP_6,5.30">
                  kṛcchrāc caṅkramaṇotthānaśayanāsanaceṣṭitaḥ <br />
                  mandībhavacchrotranetraḥ sravallālāvilānanaḥ //
                   <span class="ref">ViP_6,5.30</span></p>
               
               
               <p id="ViP_6,5.31">
                  anāyattaiḥ samastaiś ca karaṇair maraṇonmukhaḥ <br />
                  tatkṣaṇe 'py anubhūtānām asmartākhilavastūnām //
                   <span class="ref">ViP_6,5.31</span></p>
               
               
               <p id="ViP_6,5.32">
                  sakṛd uccārite vākye samudbhūtamahāśramaḥ <br />
                  śvāsakāsamahāyāsasamudbhūtaprajāgaraḥ //
                   <span class="ref">ViP_6,5.32</span></p>
               
               
               <p id="ViP_6,5.33">
                  anyenotthāpyate 'nyena tathā saṃveśyate jarī <br />
                  bhṛtyātmaputradārāṇām avamānāspadīkṛtaḥ //
                   <span class="ref">ViP_6,5.33</span></p>
               
               
               <p id="ViP_6,5.34">
                  prakṣīṇākhilaśaucaś ca vihārāhārasaspṛhaḥ <br />
                  hāsyaḥ parijanasyāpi nirviṇṇāśeṣabāndhavaḥ //
                   <span class="ref">ViP_6,5.34</span></p>
               
               
               <p id="ViP_6,5.35">
                  anubhūtam ivānyasmiñ janmany ātmaviceṣṭitam <br />
                  saṃsmaran yauvane dīrghaṃ niḥśvasity atitāpitaḥ //
                   <span class="ref">ViP_6,5.35</span></p>
               
               
               <p id="ViP_6,5.36">
                  evamādīni duḥkhāni jarāyām anubhūya vai <br />
                  maraṇe yāni duḥkhāni prāpnoti śṛṇu tāny api //
                   <span class="ref">ViP_6,5.36</span></p>
               
               
               <p id="ViP_6,5.37">
                  ślathadgrīvāṅghrihasto 'tha vyāpto vepathunā naraḥ <br />
                  muhur glāniḥ paravaśo muhur jñānalavānvitaḥ //
                   <span class="ref">ViP_6,5.37</span></p>
               
               
               <p id="ViP_6,5.38">
                  hiraṇyadhānyatanayabhāryābhṛtyagṛhādiṣu <br />
                  ete kathaṃ bhaviṣyantīty atīvamamatākulaḥ //
                   <span class="ref">ViP_6,5.38</span></p>
               
               
               <p id="ViP_6,5.39">
                  marmabhidbhir mahārogaiḥ krakacair iva dāruṇaiḥ <br />
                  śarair ivāntakasyograiś chidyamānāsthibandhanaḥ //
                   <span class="ref">ViP_6,5.39</span></p>
               
               
               <p id="ViP_6,5.40">
                  vivartamānatārākṣir hastapādaṃ muhuḥ kṣipan <br />
                  saṃśuṣyamāṇatālvoṣṭhapuṭo ghuraghurāyate //
                   <span class="ref">ViP_6,5.40</span></p>
               
               
               <p id="ViP_6,5.41">
                  niruddhakaṇṭho doṣaughair udānaśvāsapīḍitaḥ <br />
                  tāpena mahatā vyāptas tṛṣā cārtas tathā kṣudhā //
                   <span class="ref">ViP_6,5.41</span></p>
               
               
               <p id="ViP_6,5.42">
                  kleśād utkrāntim āpnoti yāmyakiṃkarapīḍitaḥ <br />
                  tataś ca yātanādehaṃ kleśena pratipadyate //
                   <span class="ref">ViP_6,5.42</span></p>
               
               
               <p id="ViP_6,5.43">
                  etāny anyāni cogrāṇi duḥkhāni maraṇe nṛṇām <br />
                  śṛṇuṣva narake yāni prāpyante puruṣair mṛtaiḥ //
                   <span class="ref">ViP_6,5.43</span></p>
               
               
               <p id="ViP_6,5.44">
                  yāmyakiṃkarapāśādigrahaṇaṃ daṇḍatāḍanam <br />
                  yamasya darśanaṃ cogram ugramārgavilokanam //
                   <span class="ref">ViP_6,5.44</span></p>
               
               
               <p id="ViP_6,5.45">
                  karambhavālukāvahniyantraśastrādibhīṣaṇe <br />
                  pratyekaṃ narake yāś ca yātanā dvija duḥsahāḥ //
                   <span class="ref">ViP_6,5.45</span></p>
               
               
               <p id="ViP_6,5.46">
                  krakacaiḥ pāṭyamānānāṃ mūṣāyāṃ cāpi dhamyatām <br />
                  kuṭhāraiḥ kṛtyamānānāṃ bhūmau cāpi nikhanyatām //
                   <span class="ref">ViP_6,5.46</span></p>
               
               
               <p id="ViP_6,5.47">
                  śūleṣv āropyamāṇānāṃ vyāghravaktre praveśyatām <br />
                  gṛdhraiḥ saṃbhakṣyamāṇānāṃ dvīpibhiś copabhujyatām //
                   <span class="ref">ViP_6,5.47</span></p>
               
               
               <p id="ViP_6,5.48">
                  kvāthyatāṃ tailamadhye ca klidyatāṃ kṣārakardame <br />
                  uccān nipātyamānānāṃ kṣipyatāṃ kṣepayantrakaiḥ //
                   <span class="ref">ViP_6,5.48</span></p>
               
               
               <p id="ViP_6,5.49">
                  narake yāni duḥkhāni pāpahetūdbhavāni vai <br />
                  prāpyante nārakair vipra teṣāṃ saṃkhyā na vidyate //
                   <span class="ref">ViP_6,5.49</span></p>
               
               
               <p id="ViP_6,5.50">
                  na kevalaṃ dvijaśreṣṭha narake duḥkhapaddhatiḥ <br />
                  svarge 'pi pātabhītasya kṣayiṣṇor nāsti nirvṛtiḥ //
                   <span class="ref">ViP_6,5.50</span></p>
               
               
               <p id="ViP_6,5.51">
                  punaś ca garbhe bhavati jāyate ca punar naraḥ <br />
                  garbhe vilīyate bhūyo jāyamāno 'stam eti ca //
                   <span class="ref">ViP_6,5.51</span></p>
               
               
               <p id="ViP_6,5.52">
                  jātamātraś ca mriyate bālabhāve 'tha yauvane <br />
                  madhyamaṃ vā vayaḥ prāpya vārddhake vā dhruvā mṛtiḥ //
                   <span class="ref">ViP_6,5.52</span></p>
               
               
               <p id="ViP_6,5.53">
                  yāvaj jīvati tāvac ca duḥkhair nānāvidhaiḥ plutaḥ <br />
                  tantukāraṇapakṣmaughair āste kārpāsabījavat //
                   <span class="ref">ViP_6,5.53</span></p>
               
               
               <p id="ViP_6,5.54">
                  dravyanāśe tathotpattau pālane ca tathā nṛṇām <br />
                  bhavanty anekaduḥkhāni tathaiveṣṭavipattiṣu //
                   <span class="ref">ViP_6,5.54</span></p>
               
               
               <p id="ViP_6,5.55">
                  yad yat prītikaraṃ puṃsāṃ vastu maitreya jāyate <br />
                  tad eva duḥkhavṛkṣasya bījatvam upagacchati //
                   <span class="ref">ViP_6,5.55</span></p>
               
               
               <p id="ViP_6,5.56">
                  kalatraputramitrārthagṛhakṣetradhanādikaiḥ <br />
                  kriyate na tathā bhūri sukhaṃ puṃsāṃ yathāsukham //
                   <span class="ref">ViP_6,5.56</span></p>
               
               
               <p id="ViP_6,5.57">
                  iti saṃsāraduḥkhārkatāpatāpitacetasām <br />
                  vimuktipādapacchāyām ṛte kutra sukhaṃ nṛṇām //
                   <span class="ref">ViP_6,5.57</span></p>
               
               
               <p id="ViP_6,5.58">
                  tad asya trividhasyāpi duḥkhajātasya paṇḍitaiḥ <br />
                  garbhajanmajarādyeṣu sthāneṣu prabhaviṣyataḥ //
                   <span class="ref">ViP_6,5.58</span></p>
               
               
               <p id="ViP_6,5.59">
                  nirastātiśayāhlādasukhabhāvaikalakṣaṇā <br />
                  bheṣajaṃ bhagavatprāptir ekāntātyantikī matā //
                   <span class="ref">ViP_6,5.59</span></p>
               
               
               <p id="ViP_6,5.60">
                  tasmāt tatprāptaye yatnaḥ kartavyaḥ paṇḍitair naraiḥ <br />
                  tatprāptihetur jñānaṃ ca karma coktaṃ mahāmune //
                   <span class="ref">ViP_6,5.60</span></p>
               
               
               <p id="ViP_6,5.61">
                  āgamotthaṃ vivekāc ca dvidhā jñānaṃ tathocyate <br />
                  śabdabrahmāgamamayaṃ paraṃ brahma vivekajam //
                   <span class="ref">ViP_6,5.61</span></p>
               
               
               <p id="ViP_6,5.62">
                  andhaṃ tama ivājñānaṃ dīpavac cendriyodbhavam <br />
                  yathā sūryas tathā jñānaṃ yad viprarṣe vivekajam //
                   <span class="ref">ViP_6,5.62</span></p>
               
               
               <p id="ViP_6,5.63">
                  manur apy āha vedārthaṃ smṛtvā yan munisattama <br />
                  tad etac chrūyatām atra saṃbandhe gadato mama //
                   <span class="ref">ViP_6,5.63</span></p>
               
               
               <p id="ViP_6,5.64">
                  dve brahmaṇī veditavye śabdabrahma paraṃ ca yat <br />
                  śabdabrahmaṇi niṣṇātaḥ paraṃ brahmādhigacchati //
                   <span class="ref">ViP_6,5.64</span></p>
               
               
               <p id="ViP_6,5.65">
                  dve vidye veditavye vai iti cātharvaṇī śrutiḥ <br />
                  parayā tv akṣaraprāptir ṛgvedādimayāparā //
                   <span class="ref">ViP_6,5.65</span></p>
               
               
               <p id="ViP_6,5.66">
                  yat tad avyaktam ajaram acintyam ajam avyayam <br />
                  anirdeśyam arūpaṃ ca pāṇipādādyasaṃyutam //
                   <span class="ref">ViP_6,5.66</span></p>
               
               
               <p id="ViP_6,5.67">
                  vibhuṃ sarvagataṃ nityaṃ bhūtayonim akāraṇam <br />
                  vyāpy avyāptaṃ yataḥ sarvaṃ taṃ vai paśyanti sūrayaḥ //
                   <span class="ref">ViP_6,5.67</span></p>
               
               
               <p id="ViP_6,5.68">
                  tad brahma tat paraṃ dhāma tad dhyeyaṃ mokṣakāṅks.iṇām <br />
                  śrutivākyoditaṃ sūkṣmaṃ tad viṣṇoḥ paramaṃ padam //
                   <span class="ref">ViP_6,5.68</span></p>
               
               
               <p id="ViP_6,5.69">
                  tad eva bhagavadvācyaṃ svarūpaṃ paramātmanaḥ <br />
                  vācako bhagavacchabdas tasyādyasyākṣayātmanaḥ //
                   <span class="ref">ViP_6,5.69</span></p>
               
               
               <p id="ViP_6,5.70">
                  evaṃ nigaditārthasya sa tattvaṃ tasya tattvataḥ <br />
                  jñāyate yena taj jñānaṃ param anyat trayīmayam //
                   <span class="ref">ViP_6,5.70</span></p>
               
               
               <p id="ViP_6,5.71">
                  aśabdagocarasyāpi tasya vai brahmaṇo dvija <br />
                  pūjāyāṃ bhagavacchabdaḥ kriyate hy aupacārikaḥ //
                   <span class="ref">ViP_6,5.71</span></p>
               
               
               <p id="ViP_6,5.72">
                  śuddhe mahāvibhūtyākhye pare brahmaṇi vartate <br />
                  maitreya bhagavacchabdaḥ sarvakāraṇakāraṇe //
                   <span class="ref">ViP_6,5.72</span></p>
               
               
               <p id="ViP_6,5.73">
                  saṃbharteti tathā bhartā bhakāro 'rthadvayānvitaḥ <br />
                  netā gamayitā sraṣṭā gakārārthas tathā mune //
                   <span class="ref">ViP_6,5.73</span></p>
               
               
               <p id="ViP_6,5.74">
                  aiśvaryasya samagrasya vīryasya yaśasaḥ śriyaḥ <br />
                  jñānavairāgyayoś caiva ṣaṇṇāṃ bhaga itīraṇā //
                   <span class="ref">ViP_6,5.74</span></p>
               
               
               <p id="ViP_6,5.75">
                  vasanti tatra bhūtāni bhūtātmany akhilātmani <br />
                  sa ca bhūteṣv aśeṣeṣu vakārārthas tato 'vyayaḥ //
                   <span class="ref">ViP_6,5.75</span></p>
               
               
               <p id="ViP_6,5.76">
                  evam eṣa mahāśabdo bhagavān iti sattama <br />
                  paramabrahmabhūtasya vāsudevasya nānyagaḥ //
                   <span class="ref">ViP_6,5.76</span></p>
               
               
               <p id="ViP_6,5.77">
                  tatra pūjyapadārthoktiparibhāṣāsamanvitaḥ <br />
                  śabdo 'yaṃ nopacāreṇa anyatra hy upacārataḥ //
                   <span class="ref">ViP_6,5.77</span></p>
               
               
               <p id="ViP_6,5.78">
                  utpattiṃ pralayaṃ caiva bhūtānām āgatiṃ gatim <br />
                  vetti vidyām avidyāṃ ca sa vācyo bhagavān iti //
                   <span class="ref">ViP_6,5.78</span></p>
               
               
               <p id="ViP_6,5.79">
                  jñānaśaktibalaiśvaryavīryatejāṃsy aśeṣataḥ <br />
                  bhagavacchabdavācyāni vinā heyair guṇādibhiḥ //
                   <span class="ref">ViP_6,5.79</span></p>
               
               
               <p id="ViP_6,5.80">
                  sarvāṇi tatra bhūtāni vasanti paramātmani <br />
                  bhūteṣu ca sa sarvātmā vāsudevas tataḥ smṛtaḥ //
                   <span class="ref">ViP_6,5.80</span></p>
               
               
               <p id="ViP_6,5.81">
                  khāṇḍikyajanakāyāha pṛṣṭaḥ keśidhvajaḥ purā <br />
                  nāmavyākhyām anantasya vāsudevasya tattvataḥ //
                   <span class="ref">ViP_6,5.81</span></p>
               
               
               <p id="ViP_6,5.82">
                  bhūteṣu vasate so 'ntar vasanty atra ca tāni yat <br />
                  dhātā vidhātā jagatāṃ vāsudevas tataḥ prabhuḥ //
                   <span class="ref">ViP_6,5.82</span></p>
               
               <span class="note">For 82, B2 subst.; while B1 ins. after 82</span>
               
               
               <p id="ViP_6,5.82*9">
                  bhūteṣu yo 'ntar vasati sma nityaṃ sarvāṇi bhūtāni ca yatra santi <br />
                  dhātā vidhātā parameśvaraś ca sa vāsudevo na yataḥ paro 'nyaḥ //
                   <span class="ref">ViP_6,5.82*9</span></p>
               
               
               <p id="ViP_6,5.83">
                  sa sarvabhūtaprakṛtiṃ vikāraṃ guṇādidoṣāṃś ca mune vyatītaḥ <br />
                  atītasarvāvaraṇo 'khilātmā tenāstṛtaṃ yad bhuvanāntarāle //
                   <span class="ref">ViP_6,5.83</span></p>
               
               
               <p id="ViP_6,5.84">
                  samastakalyāṇaguṇātmako hi svaśaktileśāvṛtabhūtasargaḥ <br />
                  icchāgṛhītābhimatorudehaḥ saṃsādhitāśeṣajagaddhito 'sau //
                   <span class="ref">ViP_6,5.84</span></p>
               
               
               <p id="ViP_6,5.85">
                  tejobalaiśvaryamahāvabodha svavīryaśaktyādiguṇaikarāśiḥ <br />
                  paraḥ parāṇāṃ sakalā na yatra kleśādayaḥ santi parāvareśe //
                   <span class="ref">ViP_6,5.85</span></p>
               
               
               <p id="ViP_6,5.86">
                  sa īśvaro vyaṣṭisamaṣṭirūpo 'vyaktasvarūpaḥ prakaṭasvarūpaḥ <br />
                  sarveśvaraḥ sarvadṛk sarvavettā samastaśaktiḥ parameśvarākhyaḥ //
                   <span class="ref">ViP_6,5.86</span></p>
               
               
               <p id="ViP_6,5.87">
                  saṃjñāyate yena tad astadoṣaṃ śuddhaṃ paraṃ nirmalam ekarūpam <br />
                  saṃdṛśyate vāpy avagamyate vā taj jñānam ajñānam ato 'nyad uktam //
                   <span class="ref">ViP_6,5.87</span></p>
               
               <span class="note">D5 ins.:</span>
               
               
               <p id="ViP_6,5.87*10:1">
                  vyarthaṃ janmaśataṃ tasya śrutvā vaktraparāṅmukhaḥ //
                   <span class="ref">ViP_6,5.87*10:1</span></p>
               
               
               <p id="ViP_6,5.87*10:2">
                  aśvamedhasamaṃ jñeyaṃ kurukṣetraśatādhikam //
                   <span class="ref">ViP_6,5.87*10:2</span></p>
               
               
               <p id="ViP_6,5.87*10:3">
                  niṣphalaṃ jīvitaṃ tasya asya jñānaparāṅmukhaḥ //
                   <span class="ref">ViP_6,5.87*10:3</span></p>
               
               
               <p>[[iti śrīviṣṇupurāṇe ṣaṣṭhe 'ṃśe pañcamo 'dhyāyaḥ ]]</p>
               
               </div>
            
            <div id="d1e105659">
               parāśara uvāca:
               
               <p id="ViP_6,6.1">
                  svādhyāyasaṃyamābhyāṃ sa dṛśyate puruṣottamaḥ <br />
                  tatprāptikāraṇaṃ brahma tad etad iti paṭhyate //
                   <span class="ref">ViP_6,6.1</span></p>
               
               
               <p id="ViP_6,6.2">
                  svādhyāyād yogam āsīta yogāt svādhyāyam ācaret <br />
                  svādhyāyayogasaṃpattyā paramātmā prakāśate //
                   <span class="ref">ViP_6,6.2</span></p>
               
               
               <p id="ViP_6,6.3">
                  tadīkṣaṇāya svādhyāyaś cakṣur yogas tathāparam <br />
                  na māṃsacakṣuṣā draṣṭuṃ brahmabhūtaḥ sa śakyate //
                   <span class="ref">ViP_6,6.3</span></p>
               
               maitreya uvāca:
               
               <p id="ViP_6,6.4">
                  bhagavaṃs tam ahaṃ yogaṃ jñātum icchāmi taṃ vada <br />
                  jñāte yatrākhilādhāraṃ paśyeyaṃ parameśvaram //
                   <span class="ref">ViP_6,6.4</span></p>
               
               parāśara uvāca:
               
               <p id="ViP_6,6.5">
                  yathā keśidhvajaḥ prāha khāṇḍikyāya mahātmane <br />
                  janakāya purā yogaṃ tathāhaṃ kathayāmi te //
                   <span class="ref">ViP_6,6.5</span></p>
               
               maitreya uvāca:
               
               <p id="ViP_6,6.6">
                  khāṇḍikyaḥ ko 'bhavad brahman ko vā keśidhvajo 'bhavat <br />
                  kathaṃ tayoś ca saṃvādo yogasaṃbandhavān abhūt //
                   <span class="ref">ViP_6,6.6</span></p>
               
               parāśara uvāca:
               
               <p id="ViP_6,6.7">
                  dharmadhvajo vai janakas tasya putro 'mitadhvajaḥ <br />
                  kṛtadhvajaś ca nāmnāsīt sadādhyātmaratir nṛpaḥ //
                   <span class="ref">ViP_6,6.7</span></p>
               
               
               <p id="ViP_6,6.8">
                  kṛtadhvajasya putro 'bhūt khyātaḥ keśidhvajo dvija <br />
                  putro 'mitadhvajasyāpi khāṇḍikyajanako 'bhavat //
                   <span class="ref">ViP_6,6.8</span></p>
               
               
               <p id="ViP_6,6.9">
                  karmamārge 'ti khāṇḍikyaḥ pṛthivyām abhavat kṛtī <br />
                  keśidhvajo 'py atīvāsīd ātmavidyāviśāradaḥ //
                   <span class="ref">ViP_6,6.9</span></p>
               
               
               <p id="ViP_6,6.10">
                  tāv ubhāv api caivāstāṃ vijigīṣū parasparam <br />
                  keśidhvajena khāṇḍikyaḥ svarājyād avaropitaḥ //
                   <span class="ref">ViP_6,6.10</span></p>
               
               
               <p id="ViP_6,6.11">
                  purodhasā mantribhiś ca samaveto 'lpasādhanaḥ <br />
                  rājyān nirākṛtaḥ so 'tha durgāraṇyacaro 'bhavat //
                   <span class="ref">ViP_6,6.11</span></p>
               
               
               <p id="ViP_6,6.12">
                  iyāja so 'pi subahūn yajñāñ \jñānavyapāśrayaḥ <br />
                  brahmavidyām adhiṣṭhāya tartuṃ mṛtyum avidyayā //
                   <span class="ref">ViP_6,6.12</span></p>
               
               
               <p id="ViP_6,6.13">
                  ekadā vartamānasya yāge yogavidāṃ vara <br />
                  dharmadhenuṃ jaghānograḥ śārdūlo vijane vane //
                   <span class="ref">ViP_6,6.13</span></p>
               
               
               <p id="ViP_6,6.14">
                  tato rājā hatāṃ jñātvā dhenuṃ vyāghreṇa ṛtvijaḥ <br />
                  prāyaścittaṃ sa papraccha kim atreti vidhīyate //
                   <span class="ref">ViP_6,6.14</span></p>
               
               
               <p id="ViP_6,6.15">
                  te cocur na vayaṃ vidmaḥ kaśeruḥ pṛcchyatām iti <br />
                  kaśerur api tenoktas tatheti prāha bhārgavam //
                   <span class="ref">ViP_6,6.15</span></p>
               
               
               <p id="ViP_6,6.16">
                  śunakaṃ pṛccha rājendra nāhaṃ vedmi sa vetsyati <br />
                  sa gatvā tam apṛcchac ca so 'py āha śṛṇu yan mune //
                   <span class="ref">ViP_6,6.16</span></p>
               
               
               <p id="ViP_6,6.17">
                  na kaśerur na caivāhaṃ na cānyaḥ sāmprataṃ bhuvi <br />
                  vetty eka eva tvacchatruḥ khāṇḍikyo yo jitas tvayā //
                   <span class="ref">ViP_6,6.17</span></p>
               
               
               <p id="ViP_6,6.18">
                  sa cāha taṃ prayāmy eṣa praṣṭum ātmaripuṃ mune <br />
                  prāpta eva mayā yajño yadi māṃ sa haniṣyati //
                   <span class="ref">ViP_6,6.18</span></p>
               
               
               <p id="ViP_6,6.19">
                  prāyaścittaṃ sa cet pṛṣṭo vadiṣyati ripur mama <br />
                  tataś cāvikalo yāgo muniśreṣṭha bhaviṣyati //
                   <span class="ref">ViP_6,6.19</span></p>
               
               parāśara uvāca:
               
               <p id="ViP_6,6.20">
                  ity uktvā ratham āruhya kṛṣṇājinadharo nṛpaḥ <br />
                  vanaṃ jagāma yatrāste khāṇḍikyaḥ sa mahāmatiḥ //
                   <span class="ref">ViP_6,6.20</span></p>
               
               
               <p id="ViP_6,6.21">
                  tam āyāntaṃ samālokya khāṇḍikyo ripum ātmanaḥ <br />
                  provāca krodhatāmrākṣaḥ samāropitakārmukaḥ //
                   <span class="ref">ViP_6,6.21</span></p>
               
               khāṇḍikya uvāca:
               
               <p id="ViP_6,6.22">
                  kṛṣṇājinaṃ tvaṃ kavacam ābadhyāsmān nihaṃsyasi <br />
                  kṛṣṇājinadhare vetsi na mayi prahariṣyati //
                   <span class="ref">ViP_6,6.22</span></p>
               
               
               <p id="ViP_6,6.23">
                  mṛgāṇāṃ vada pṛṣṭheṣu mūḍha kṛṣṇājinaṃ na kim <br />
                  yeṣāṃ mayā tvayā cogrāḥ prahitāḥ śitasāyakāḥ //
                   <span class="ref">ViP_6,6.23</span></p>
               
               
               <p id="ViP_6,6.24">
                  sa tvām ahaṃ haniṣyāmi na me jīvan vimokṣyase <br />
                  ātatāyy asi durbuddhe mama rājyaharo ripuḥ //
                   <span class="ref">ViP_6,6.24</span></p>
               
               keśidhvaja uvāca:
               
               <p id="ViP_6,6.25">
                  khāṇḍikya saṃśayaṃ praṣṭuṃ bhavantam aham āgataḥ <br />
                  na tvāṃ hantuṃ vicāryaitat kopaṃ bāṇaṃ vimuñca vā //
                   <span class="ref">ViP_6,6.25</span></p>
               
               parāśara uvāca:
               
               <p id="ViP_6,6.26">
                  tataḥ sa mantribhiḥ sārdham ekānte sapurohitaiḥ <br />
                  mantrayām āsa khāṇḍikyaḥ sarvair eva mahāmatiḥ //
                   <span class="ref">ViP_6,6.26</span></p>
               
               
               <p id="ViP_6,6.27">
                  tam ūcur mantriṇo vadhyo ripur eṣa vaśaṃ gataḥ <br />
                  hate tu pṛthivī sarvā tava vaśyā bhaviṣyati //
                   <span class="ref">ViP_6,6.27</span></p>
               
               
               <p id="ViP_6,6.28">
                  khāṇḍikyaś cāha tān sarvān evam etan na saṃśayaḥ <br />
                  hate tu pṛthivī sarvā mama vaśyā bhaviṣyati //
                   <span class="ref">ViP_6,6.28</span></p>
               
               
               <p id="ViP_6,6.29">
                  paralokajayas tasya pṛthivī sakalā mama <br />
                  na hanmi cel lokajayo mama tv asya vasuṃdharā //
                   <span class="ref">ViP_6,6.29</span></p>
               
               <span class="note">ed. Veṅk. ins.:</span>
               
               
               <p id="ViP_6,6.29*11">
                  nāhaṃ manye lokajayād adhikā syād vasuṃdharā //
                   <span class="ref">ViP_6,6.29*11</span></p>
               
               
               <p id="ViP_6,6.30">
                  paralokajayo 'nantaḥ svalpakālo mahījayaḥ <br />
                  tasmād enaṃ na haniṣye yat pṛcchati vadāmi tat //
                   <span class="ref">ViP_6,6.30</span></p>
               
               parāśara uvāca:
               
               <p id="ViP_6,6.31">
                  tatas tam abhyupetyāha khāṇḍikyajanako ripum <br />
                  praṣṭavyaṃ yat tvayā sarvaṃ tat pṛcchasva vadāmy aham //
                   <span class="ref">ViP_6,6.31</span></p>
               
               
               <p id="ViP_6,6.32">
                  tataḥ sarvaṃ yathāvṛttaṃ dharmadhenuvadhaṃ dvija <br />
                  kathayitvā sa papraccha prāyaścittaṃ hi tadgatam //
                   <span class="ref">ViP_6,6.32</span></p>
               
               
               <p id="ViP_6,6.33">
                  sa cācaṣṭa yathānyāyaṃ dvija keśidhvajāya tat <br />
                  prāyaścittam aśeṣeṇa yad vai tatra vidhīyate //
                   <span class="ref">ViP_6,6.33</span></p>
               
               
               <p id="ViP_6,6.34">
                  viditārthaḥ sa tenaiva anujñāto mahātmanā <br />
                  yāgabhūmim upāgamya cakre sarvāḥ kriyāḥ kramāt //
                   <span class="ref">ViP_6,6.34</span></p>
               
               
               <p id="ViP_6,6.35">
                  krameṇa vidhivad yāgaṃ nītvā so 'vabhṛthāplutaḥ <br />
                  kṛtakṛtyas tato bhūtvā cintayām āsa pārthivaḥ //
                   <span class="ref">ViP_6,6.35</span></p>
               
               
               <p id="ViP_6,6.36">
                  pūjitā ṛtvijaḥ sarve sadasyā mānitā mayā <br />
                  tathaivārthijano 'py arthair yojito 'bhimatair mayā //
                   <span class="ref">ViP_6,6.36</span></p>
               
               
               <p id="ViP_6,6.37">
                  yathārham atra lokasya mayā sarvaṃ viceṣṭitam <br />
                  aniṣpannakriyaṃ cetas tathāpi mama kiṃ yathā //
                   <span class="ref">ViP_6,6.37</span></p>
               
               
               <p id="ViP_6,6.38">
                  itthaṃ saṃcintayann eva sasmāra sa mahīpatiḥ <br />
                  khāṇḍikyāya na datteti mayā vai gurudakṣiṇā //
                   <span class="ref">ViP_6,6.38</span></p>
               
               
               <p id="ViP_6,6.39">
                  sa jagāma tato bhūyo ratham āruhya pārthivaḥ <br />
                  maitreya durgagahanaṃ khāṇḍikyo yatra saṃsthitaḥ //
                   <span class="ref">ViP_6,6.39</span></p>
               
               
               <p id="ViP_6,6.40">
                  khāṇḍikyo 'pi punar dṛṣṭvā tam āyāntaṃ dhṛtāyudhaḥ <br />
                  tasthau hantuṃ kṛtamatis tam āha sa punar nṛpaḥ //
                   <span class="ref">ViP_6,6.40</span></p>
               
               
               <p id="ViP_6,6.41">
                  bho nāhaṃ te 'pakārāya prāptaḥ khāṇḍikya mā krudhaḥ <br />
                  guror niṣkrayadānāya mām avehi tvam āgatam //
                   <span class="ref">ViP_6,6.41</span></p>
               
               
               <p id="ViP_6,6.42">
                  niṣpādito mayā yāgaḥ samyak tvadupadeśataḥ <br />
                  so 'haṃ te dātum icchāmi vṛṇuṣva gurudakṣiṇām //
                   <span class="ref">ViP_6,6.42</span></p>
               
               parāśara uvāca:
               
               <p id="ViP_6,6.43">
                  bhūyaḥ sa mantribhiḥ sārdhaṃ mantrayām āsa pārthivaḥ <br />
                  guruniṣkṛtikāmo 'tra kim ayaṃ prārthyatām iti //
                   <span class="ref">ViP_6,6.43</span></p>
               
               
               <p id="ViP_6,6.44">
                  tam ūcur mantriṇo rājyam aśeṣaṃ prārthyatām ayam <br />
                  kṛtibhiḥ prārthyate rājyam anāyāsitasainikaiḥ //
                   <span class="ref">ViP_6,6.44</span></p>
               
               
               <p id="ViP_6,6.45">
                  prahasya tān āha nṛpaḥ sa khāṇḍikyo mahāmatiḥ <br />
                  svalpakālaṃ mahīrājyaṃ mādṛśaiḥ prārthyate katham //
                   <span class="ref">ViP_6,6.45</span></p>
               
               
               <p id="ViP_6,6.46">
                  evam etad bhavanto 'tra arthasādhanamantriṇaḥ <br />
                  paramārthaḥ kathaṃ ko 'tra yūyaṃ nātra vicakṣaṇāḥ //
                   <span class="ref">ViP_6,6.46</span></p>
               
               parāśara uvāca:
               
               <p id="ViP_6,6.47">
                  ity uktvā samupetyainaṃ sa tu keśidhvajaṃ nṛpam <br />
                  uvāca kim avaśyaṃ tvaṃ dadāsi gurudakṣiṇām //
                   <span class="ref">ViP_6,6.47</span></p>
               
               
               <p id="ViP_6,6.48">
                  bāḍham ity eva tenoktaḥ khāṇḍikyas tam athābravīt <br />
                  bhavān adhyātmavijñānaparamārthavicakṣaṇaḥ //
                   <span class="ref">ViP_6,6.48</span></p>
               
               
               <p id="ViP_6,6.49">
                  yadi ced dīyate mahyaṃ bhavatā guruniṣkrayaḥ <br />
                  tat kleśapraśamāyālaṃ yat karma tad udīraya //
                   <span class="ref">ViP_6,6.49</span></p>
               
               
               <p>[[iti śrīviṣṇupurāṇe ṣaṣṭhe 'ṃśe ṣaṣṭho 'dhyāyaḥ ]]</p>
               
               </div>
            
            <div id="d1e106642">
               keśidhvaja uvāca:
               
               <p id="ViP_6,7.1">
                  na prārthitaṃ tvayā kasmān mama rājyam akaṇṭakam <br />
                  rājyalābhād vinā nānyat kṣatriyāṇām atipriyam //
                   <span class="ref">ViP_6,7.1</span></p>
               
               khāṇḍikya uvāca:
               
               <p id="ViP_6,7.2">
                  keśidhvaja nibodha tvaṃ mayā na prārthitaṃ yataḥ <br />
                  rājyam etad aśeṣaṃ te yatra gṛdhnanty apaṇḍitāḥ //
                   <span class="ref">ViP_6,7.2</span></p>
               
               
               <p id="ViP_6,7.3">
                  kṣatriyāṇām ayaṃ dharmo yat prajāparipālanam <br />
                  vadhaś ca dharmayuddhena svarājyaparipanthinām //
                   <span class="ref">ViP_6,7.3</span></p>
               
               <span class="note">After 3, G2 ins.:</span>
               
               
               <p id="ViP_6,7.3*12">
                  yat prajāpālanaṃ yac ca svarājyapratipakṣaṇām //
                   <span class="ref">ViP_6,7.3*12</span></p>
               
               
               <p id="ViP_6,7.4">
                  yatrāśaktasya me doṣo naivāsty apahṛte tvayā <br />
                  bandhāyaiva bhavaty eṣā avidyāpy akramojjhitā //
                   <span class="ref">ViP_6,7.4</span></p>
               
               
               <p id="ViP_6,7.5">
                  janmopabhogalipsārtham iyaṃ rājyaspṛhā mama <br />
                  anyeṣāṃ doṣajā naiva dharmam evānurudhyate //
                   <span class="ref">ViP_6,7.5</span></p>
               
               
               <p id="ViP_6,7.6ab">
                  na yācñā kṣatrabandhūnāṃ dharmāyaitat satāṃ matam //
                   <span class="ref">ViP_6,7.6ab</span></p>
               
               <span class="note">After 6ab G1 ins.:</span>
               
               
               <p id="ViP_6,7.6ab*13:1">
                  janmopabhogakṣayadaṃ yogād anyan na vidyate //
                   <span class="ref">ViP_6,7.6ab*13:1</span></p>
               
               
               <p id="ViP_6,7.6ab*13:2">
                  brahmavīhi mahābhāga yogaṃ yogaviduttama //
                   <span class="ref">ViP_6,7.6ab*13:2</span></p>
               
               
               <p id="ViP_6,7.6ab*13:3">
                  vijñātayogaśāstrārthāḥ tvam asyān nimisaṃtatau //
                   <span class="ref">ViP_6,7.6ab*13:3</span></p>
               
               
               <p id="ViP_6,7.6cd">
                  ato na yācitaṃ rājyam avidyāntargataṃ tava //
                   <span class="ref">ViP_6,7.6cd</span></p>
               
               
               <p id="ViP_6,7.7">
                  rājye gṛdhnanty avidvāṃso mamatvāhṛtacetasaḥ <br />
                  ahaṃmānamahāpānamadamattā na mādṛśāḥ //
                   <span class="ref">ViP_6,7.7</span></p>
               
               parāśara uvāca:
               
               <p id="ViP_6,7.8">
                  tataḥ prahṛṣṭaḥ sādhv iti prāha keśidhvajo nṛpaḥ <br />
                  khāṇḍikyajanakaṃ prītyā śrūyatāṃ vacanaṃ mama //
                   <span class="ref">ViP_6,7.8</span></p>
               
               
               <p id="ViP_6,7.9">
                  aham avidyayā mṛtyuṃ tartukāmaḥ karomi vai <br />
                  rājyaṃ yāgāṃś ca vividhān bhogaiḥ puṇyakṣayaṃ tathā //
                   <span class="ref">ViP_6,7.9</span></p>
               
               
               <p id="ViP_6,7.10">
                  tad idaṃ te mano diṣṭyā vivekaiśvaryatāṃ gatam <br />
                  śrūyatāṃ cāpy avidyāyāḥ svarūpaṃ kulanandana //
                   <span class="ref">ViP_6,7.10</span></p>
               
               
               <p id="ViP_6,7.11">
                  anātmany ātmabuddhir yā asve svam iti yā matiḥ <br />
                  avidyātarusaṃbhūtibījam etad dvidhā sthitam //
                   <span class="ref">ViP_6,7.11</span></p>
               
               
               <p id="ViP_6,7.12">
                  pañcabhūtātmake dehe dehī mohatamovṛtaḥ <br />
                  aham etad itīty uccaiḥ kurute kumatir matim //
                   <span class="ref">ViP_6,7.12</span></p>
               
               
               <p id="ViP_6,7.13">
                  ākāśavāyvagnijalapṛthivībhyaḥ pṛthak sthite <br />
                  ātmany ātmamayaṃ bhāvaṃ kaḥ karoti kalevare //
                   <span class="ref">ViP_6,7.13</span></p>
               
               
               <p id="ViP_6,7.14">
                  kalevaropabhogyaṃ hi gṛhakṣetrādikaṃ ca kaḥ <br />
                  adehe hy ātmani prājño mamedam iti manyate //
                   <span class="ref">ViP_6,7.14</span></p>
               
               
               <p id="ViP_6,7.15">
                  itthaṃ ca putrapautreṣu taddehotpāditeṣu kaḥ <br />
                  karoti paṇḍitaḥ svāmyam anātmani kalevare //
                   <span class="ref">ViP_6,7.15</span></p>
               
               
               <p id="ViP_6,7.16">
                  sarvaṃ dehopabhogāya kurute karma mānavaḥ <br />
                  dehaś cānyo yadā puṃsas tadā bandhāya tatparam //
                   <span class="ref">ViP_6,7.16</span></p>
               
               <span class="note">After 16, Ś2 D7 ins.:</span>
               
               
               <p id="ViP_6,7.16*14:1">
                  yadi nāmāsya kāyasya yad antas tad bahir bhavet //
                   <span class="ref">ViP_6,7.16*14:1</span></p>
               
               
               <p id="ViP_6,7.16*14:2">
                  daṇḍam ādāya loko 'yaṃ śunaḥ kākāṃś ca vārayet //
                   <span class="ref">ViP_6,7.16*14:2</span></p>
               
               
               <p id="ViP_6,7.17">
                  mṛṇmayaṃ hi yathā gehaṃ lipyate vai mṛdambhasā <br />
                  pārthivo 'yaṃ tathā deho mṛdambholepanasthitiḥ //
                   <span class="ref">ViP_6,7.17</span></p>
               
               
               <p id="ViP_6,7.18">
                  pañcabhūtātmakair bhogaiḥ pañcabhūtātmakaṃ vapuḥ <br />
                  āpyāyate yadi tataḥ puṃso garvo 'tra kiṃ kṛtaḥ //
                   <span class="ref">ViP_6,7.18</span></p>
               
               
               <p id="ViP_6,7.19">
                  anekajanmasāhasrīṃ saṃsārapadavīṃ vrajan <br />
                  mohaśramaṃ prayāto 'sau vāsanāreṇuguṇṭhitaḥ //
                   <span class="ref">ViP_6,7.19</span></p>
               
               
               <p id="ViP_6,7.20">
                  prakṣālyate yadā so 'sya reṇur jñānoṣṇavāriṇā <br />
                  tadā saṃsārapānthasya yāti mohaśramaḥ śamam //
                   <span class="ref">ViP_6,7.20</span></p>
               
               
               <p id="ViP_6,7.21">
                  mohaśrame śamaṃ yāte svasthāntaḥkaraṇaḥ pumān <br />
                  ananyātiśayābādhaṃ paraṃ nirvāṇam ṛcchati //
                   <span class="ref">ViP_6,7.21</span></p>
               
               
               <p id="ViP_6,7.22">
                  nirvāṇamaya evāyam ātmā jñānamayo 'malaḥ <br />
                  duḥkhājñānamalā dharmāḥ prakṛtes te tu nātmanaḥ //
                   <span class="ref">ViP_6,7.22</span></p>
               
               
               <p id="ViP_6,7.23">
                  jalasya nāgnisaṃsargaḥ sthālīsaṅgāt tathāpi hi <br />
                  śabdodrekādikān dharmāṃs tat karoti yathā mune //
                   <span class="ref">ViP_6,7.23</span></p>
               
               
               <p id="ViP_6,7.24">
                  tathātmā prakṛteḥ saṅgād ahaṃmānādidūṣitaḥ <br />
                  bhajate prākṛtān dharmān anyas tebhyo hi so 'vyayaḥ //
                   <span class="ref">ViP_6,7.24</span></p>
               
               
               <p id="ViP_6,7.25">
                  tad etat kathitaṃ bījam avidyāyā mayā tava <br />
                  kleśānāṃ ca kṣayakaraṃ yogād anyan na vidyate //
                   <span class="ref">ViP_6,7.25</span></p>
               
               khāṇḍikya uvāca:
               
               <p id="ViP_6,7.26">
                  taṃ bravīhi mahābhāga yogaṃ yogaviduttama <br />
                  vijñātayogaśāstrārthas tvam asyāṃ nimisaṃtatau //
                   <span class="ref">ViP_6,7.26</span></p>
               
               keśidhvaja uvāca:
               
               <p id="ViP_6,7.27">
                  yogasvarūpaṃ khāṇḍikya śrūyatāṃ gadato mama <br />
                  yatra sthito na cyavate prāpya brahmalayaṃ muniḥ //
                   <span class="ref">ViP_6,7.27</span></p>
               
               
               <p id="ViP_6,7.28">
                  mana eva manuṣyāṇāṃ kāraṇaṃ bandhamokṣayoḥ <br />
                  bandhasya viṣayāsaṅgi mukter nirviṣayaṃ tathā //
                   <span class="ref">ViP_6,7.28</span></p>
               
               
               <p id="ViP_6,7.29">
                  viṣayebhyaḥ samāhṛtya vijñānātmā mano muniḥ <br />
                  cintayen muktaye tena brahmabhūtaṃ pareśvaram //
                   <span class="ref">ViP_6,7.29</span></p>
               
               
               <p id="ViP_6,7.30">
                  ātmabhāvaṃ nayaty enaṃ tad brahmadhyāyinaṃ mune <br />
                  vikāryam ātmanaḥ śaktyā loham ākarṣako yathā //
                   <span class="ref">ViP_6,7.30</span></p>
               
               
               <p id="ViP_6,7.31">
                  ātmaprayatnasāpekṣā viśiṣṭā yā manogatiḥ <br />
                  tasyā brahmaṇi saṃyogo yoga ity abhidhīyate //
                   <span class="ref">ViP_6,7.31</span></p>
               
               
               <p id="ViP_6,7.32">
                  evam atyantavaiśiṣṭyayuktadharmopalakṣaṇaḥ <br />
                  yasya yogaḥ sa vai yogī mumukṣur abhidhīyate //
                   <span class="ref">ViP_6,7.32</span></p>
               
               <span class="note">After 32, Ś2 D7 ins.:</span>
               
               
               <p id="ViP_6,7.32*15:1">
                  eko vai bandhamokṣasya na dvitīyo 'sti kaścana //
                   <span class="ref">ViP_6,7.32*15:1</span></p>
               
               
               <p id="ViP_6,7.32*15:2">
                  pūrve samudre yaḥ panthā na sa gacchati paścimam //
                   <span class="ref">ViP_6,7.32*15:2</span></p>
               
               
               <p id="ViP_6,7.32*15:3">
                  saṅgasya karmaṇā buddhiḥ pūrvotpattau na saṃbhavet //
                   <span class="ref">ViP_6,7.32*15:3</span></p>
               
               
               <p id="ViP_6,7.32*15:4">
                  evaṃ dharmo 'bhyupāyena nānyadharmeṣu kāraṇam //
                   <span class="ref">ViP_6,7.32*15:4</span></p>
               
               
               <p id="ViP_6,7.33">
                  yogayuk prathamaṃ yogī yuñjamāno 'bhidhīyate <br />
                  viniṣpannasamādhis tu parabrahmopalabdhimān //
                   <span class="ref">ViP_6,7.33</span></p>
               
               
               <p id="ViP_6,7.34">
                  yady antarāyadoṣeṇa dūṣyate cāsya mānasam <br />
                  janmāntarair abhyasato muktiḥ pūrvasya jāyate //
                   <span class="ref">ViP_6,7.34</span></p>
               
               
               <p id="ViP_6,7.35">
                  viniṣpannasamādhis tu muktiṃ tatraiva janmani <br />
                  prāpnoti yogī yogāgnidagdhakarmacayo 'cirāt //
                   <span class="ref">ViP_6,7.35</span></p>
               
               
               <p id="ViP_6,7.36">
                  brahmacaryam ahiṃsāṃ ca satyāsteyāparigrahān <br />
                  seveta yogī niṣkāmo yogyatāṃ svamano nayan //
                   <span class="ref">ViP_6,7.36</span></p>
               
               
               <p id="ViP_6,7.37">
                  svādhyāyaśaucasaṃtoṣatapāṃsi niyatātmavān <br />
                  kurvīta brahmaṇi tathā parasmin pravaṇaṃ manaḥ //
                   <span class="ref">ViP_6,7.37</span></p>
               
               
               <p id="ViP_6,7.38">
                  ete yamāḥ saniyamāḥ pañca pañca prakīrtitāḥ <br />
                  viśiṣṭaphaladāḥ kāmyā niṣkāmānāṃ vimuktidāḥ //
                   <span class="ref">ViP_6,7.38</span></p>
               
               
               <p id="ViP_6,7.39">
                  ekaṃ bhadrāsanādīnāṃ samāsthāya guṇair yutaḥ <br />
                  yamākhyair niyamākhyaiś ca yuñjīta niyato yatiḥ //
                   <span class="ref">ViP_6,7.39</span></p>
               
               
               <p id="ViP_6,7.40">
                  prāṇākhyam anilaṃ vaśyam abhyāsāt kurute tu yat <br />
                  prāṇāyāmaḥ sa vijñeyaḥ sabījo 'bīja eva ca //
                   <span class="ref">ViP_6,7.40</span></p>
               
               
               <p id="ViP_6,7.41">
                  paraspareṇābhibhavaṃ prāṇāpānau yadānilau <br />
                  kurutaḥ sa dvidhānena tṛtīyaḥ saṃyamāt tayoḥ //
                   <span class="ref">ViP_6,7.41</span></p>
               
               
               <p id="ViP_6,7.42">
                  tasya cālambanavataḥ sthūlarūpaṃ dvijottama <br />
                  ālambanam anantasya yogino 'bhyasataḥ smṛtam //
                   <span class="ref">ViP_6,7.42</span></p>
               
               
               <p id="ViP_6,7.43">
                  śabdādiṣv anuraktāni nigṛhyākṣāṇi yogavit <br />
                  kuryāc cittānukārīṇi pratyāhāraparāyaṇaḥ //
                   <span class="ref">ViP_6,7.43</span></p>
               
               
               <p id="ViP_6,7.44">
                  vaśyatā paramā tena jāyate 'ticalātmanām <br />
                  indriyāṇām avaśyais tair na yogī yogasādhakaḥ //
                   <span class="ref">ViP_6,7.44</span></p>
               
               
               <p id="ViP_6,7.45">
                  prāṇāyāmena pavanaiḥ pratyāhāreṇa cendriyaiḥ <br />
                  vaśīkṛtais tataḥ kuryāt sthitaṃ cetaḥ śubhāśraye //
                   <span class="ref">ViP_6,7.45</span></p>
               
               khāṇḍikya uvāca:
               
               <p id="ViP_6,7.46">
                  kathyatāṃ me mahābhāga cetaso yaḥ śubhāśrayaḥ <br />
                  yadādhāram aśeṣaṃ tad dhanti doṣasamudbhavam //
                   <span class="ref">ViP_6,7.46</span></p>
               
               keśidhvaja uvāca:
               
               <p id="ViP_6,7.47">
                  āśrayaś cetaso brahma dvidhā tac ca svarūpataḥ <br />
                  bhūpa mūrtam amūrtaṃ ca paraṃ cāparam eva ca //
                   <span class="ref">ViP_6,7.47</span></p>
               
               
               <p id="ViP_6,7.48">
                  trividhā bhāvanā bhūpa viśvam etan nibodhatām <br />
                  brahmākhyā karmasaṃjñā ca tathā caivobhayātmikā //
                   <span class="ref">ViP_6,7.48</span></p>
               
               
               <p id="ViP_6,7.49">
                  karmabhāvātmikā hy ekā brahmabhāvātmikāparā <br />
                  ubhayātmikā tathaivānyā trividhā bhāvabhāvanā //
                   <span class="ref">ViP_6,7.49</span></p>
               
               
               <p id="ViP_6,7.50">
                  sanandanādayo brahmabhāvabhāvanayā yutāḥ <br />
                  karmabhāvanayā cānye devādyāḥ sthāvarāś carāḥ //
                   <span class="ref">ViP_6,7.50</span></p>
               
               
               <p id="ViP_6,7.51">
                  hiraṇyagarbhādiṣu ca brahmakarmātmikā dvidhā <br />
                  adhikārabodhayukteṣu vidyate bhāvabhāvanā //
                   <span class="ref">ViP_6,7.51</span></p>
               
               
               <p id="ViP_6,7.52">
                  akṣīṇeṣu samasteṣu viśeṣajñānakarmasu <br />
                  viśvam etat paraṃ cānyad bhedabhinnadṛśāṃ nṛpa //
                   <span class="ref">ViP_6,7.52</span></p>
               
               
               <p id="ViP_6,7.53">
                  pratyastamitabhedaṃ yat sattāmātram agocaram <br />
                  vacasām ātmasaṃvedyaṃ taj jñānaṃ brahmasaṃjñitam //
                   <span class="ref">ViP_6,7.53</span></p>
               
               
               <p id="ViP_6,7.54">
                  tac ca viṣṇoḥ paraṃ rūpam arūpasyājam akṣaram <br />
                  viśvasvarūpavairūpyalakṣaṇaṃ paramātmanaḥ //
                   <span class="ref">ViP_6,7.54</span></p>
               
               
               <p id="ViP_6,7.55">
                  na tad yogayujā śakyaṃ nṛpa cintayituṃ yataḥ <br />
                  tataḥ sthūlaṃ hare rūpaṃ cintayed viśvagocaram //
                   <span class="ref">ViP_6,7.55</span></p>
               
               
               <p id="ViP_6,7.56">
                  hiraṇyagarbho bhagavān vāsavo 'tha prajāpatiḥ <br />
                  maruto vasavo rudrā bhāskarās tārakā grahāḥ //
                   <span class="ref">ViP_6,7.56</span></p>
               
               
               <p id="ViP_6,7.57">
                  gandharvayakṣadaityādyāḥ sakalā devayonayaḥ <br />
                  manuṣyāḥ paśavaḥ śailāḥ samudrāḥ sarito drumāḥ //
                   <span class="ref">ViP_6,7.57</span></p>
               
               
               <p id="ViP_6,7.58">
                  bhūpa bhūtāny aśeṣāṇi bhūtānāṃ ye ca hetavaḥ <br />
                  pradhānādiviśeṣāntaṃ cetanācetanātmakam //
                   <span class="ref">ViP_6,7.58</span></p>
               
               
               <p id="ViP_6,7.59">
                  ekapādaṃ dvipādaṃ ca bahupādam apādakam <br />
                  mūrtam etad dhare rūpaṃ bhāvanātritayātmakam //
                   <span class="ref">ViP_6,7.59</span></p>
               
               
               <p id="ViP_6,7.60">
                  etat sarvam idaṃ viśvaṃ jagad etac carācaram <br />
                  parabrahmasvarūpasya viṣṇoḥ śaktisamanvitam //
                   <span class="ref">ViP_6,7.60</span></p>
               
               <span class="note">After 60, Ś2 D7 ins.:</span>
               
               
               <p id="ViP_6,7.60*16">
                  tattvāc ca śaktivikṣepāḥ tadājñāsaṃjñitā vibhoḥ //
                   <span class="ref">ViP_6,7.60*16</span></p>
               
               
               <p id="ViP_6,7.61">
                  viṣṇuśaktiḥ parā proktā kṣetrajñākhyā tathāparā <br />
                  avidyā karmasaṃjñānyā tṛtīyā śaktir iṣyate //
                   <span class="ref">ViP_6,7.61</span></p>
               
               
               <p id="ViP_6,7.62">
                  yayā kṣetrajñaśaktiḥ sā veṣṭitā nṛpa sarvagā <br />
                  saṃsāratāpān akhilān avāpnoty atisaṃtatān //
                   <span class="ref">ViP_6,7.62</span></p>
               
               
               <p id="ViP_6,7.63">
                  tayā tirohitatvāc ca śaktiḥ kṣetrajñasaṃjñitā <br />
                  sarvabhūteṣu bhūpāla tāratamyena lakṣyate //
                   <span class="ref">ViP_6,7.63</span></p>
               
               
               <p id="ViP_6,7.64">
                  aprāṇavatsu svalpālpā sthāvareṣu tato 'dhikā <br />
                  sarīsṛpeṣu tebhyo 'nyāpy atiśaktyā patattriṣu //
                   <span class="ref">ViP_6,7.64</span></p>
               
               
               <p id="ViP_6,7.65">
                  patattribhyo mṛgās tebhyas tacchaktyā paśavo 'dhikāḥ <br />
                  paśubhyo manujāś cāpi śaktyā puṃsaḥ prabhāvitāḥ //
                   <span class="ref">ViP_6,7.65</span></p>
               
               
               <p id="ViP_6,7.66">
                  tebhyo 'pi nāgagandharvayakṣādyā devatā nṛpa //
                   <span class="ref">ViP_6,7.66</span></p>
               
               
               <p id="ViP_6,7.67">
                  śakraḥ samastadevebhyas tataś cāpi prajāpatiḥ <br />
                  hiraṇyagarbho 'pi tataḥ puṃsaḥ śaktyupalakṣitaḥ //
                   <span class="ref">ViP_6,7.67</span></p>
               
               
               <p id="ViP_6,7.68">
                  etāny aśeṣarūpāṇi tasya rūpāṇi pārthiva <br />
                  yatas tacchaktiyogena yuktāni nabhasā yathā //
                   <span class="ref">ViP_6,7.68</span></p>
               
               
               <p id="ViP_6,7.69">
                  dvitīyaṃ viṣṇusaṃjñasya yogidhyeyaṃ mahāmate <br />
                  amūrtaṃ brahmaṇo rūpaṃ yat sad ity ucyate budhaiḥ //
                   <span class="ref">ViP_6,7.69</span></p>
               
               
               <p id="ViP_6,7.70">
                  samastāḥ śaktayaś caitā nṛpa yatra pratiṣṭhitāḥ <br />
                  tad viśvarūparūpaṃ vai rūpam anyad dharer mahat //
                   <span class="ref">ViP_6,7.70</span></p>
               
               
               <p id="ViP_6,7.71">
                  samastaśaktirūpāṇi tat karoti janeśvara <br />
                  devatiryaṅmanuṣyādiceṣṭāvanti svalīlayā //
                   <span class="ref">ViP_6,7.71</span></p>
               
               
               <p id="ViP_6,7.72">
                  jagatām upakārāya na sā karmanimittajā <br />
                  ceṣṭā tasyāprameyasya vyāpiny avyāhatātmikā //
                   <span class="ref">ViP_6,7.72</span></p>
               
               
               <p id="ViP_6,7.73">
                  tad rūpaṃ viśvarūpasya tasya yogayujā nṛpa <br />
                  cintyam ātmaviśuddhyarthaṃ sarvakilbiṣanāśanam //
                   <span class="ref">ViP_6,7.73</span></p>
               
               
               <p id="ViP_6,7.74">
                  yathāgnir uddhataśikhaḥ kakṣaṃ dahati sānilaḥ <br />
                  tathā cittasthito viṣṇur yogināṃ sarvakilbiṣam //
                   <span class="ref">ViP_6,7.74</span></p>
               
               
               <p id="ViP_6,7.75">
                  tasmāt samastaśaktīnām ādhāre tatra cetasaḥ <br />
                  kurvīta saṃsthitiṃ sā tu vijñeyā śuddhadhāraṇā //
                   <span class="ref">ViP_6,7.75</span></p>
               
               
               <p id="ViP_6,7.76">
                  śubhāśrayaḥ sa cittasya sarvagasya tathātmanaḥ <br />
                  tribhāvabhāvanātīto muktaye yogināṃ nṛpa //
                   <span class="ref">ViP_6,7.76</span></p>
               
               
               <p id="ViP_6,7.77">
                  anye tu puruṣavyāghra cetaso ye vyapāśrayāḥ <br />
                  aśuddhās te samastās tu devādyāḥ karmayonayaḥ //
                   <span class="ref">ViP_6,7.77</span></p>
               
               
               <p id="ViP_6,7.78">
                  mūrtaṃ bhagavato rūpaṃ sarvāpāśrayaniḥspṛham <br />
                  eṣā vai dhāraṇā proktā yac cittaṃ tatra dhāryate //
                   <span class="ref">ViP_6,7.78</span></p>
               
               
               <p id="ViP_6,7.79">
                  tac ca mūrtaṃ hare rūpaṃ yādṛk cintyaṃ narādhipa <br />
                  tac chrūyatām anādhāre dhāraṇā nopapadyate //
                   <span class="ref">ViP_6,7.79</span></p>
               
               
               <p id="ViP_6,7.80">
                  prasannacāruvadanaṃ padmapattropamekṣaṇam <br />
                  sukapolaṃ suvistīrṇalalāṭaphalakojjvalam //
                   <span class="ref">ViP_6,7.80</span></p>
               
               
               <p id="ViP_6,7.81">
                  samakarṇāntavinyastacārukarṇavibhūṣaṇam <br />
                  kambugrīvaṃ suvistīrṇaśrīvatsāṅkitavakṣasam //
                   <span class="ref">ViP_6,7.81</span></p>
               
               
               <p id="ViP_6,7.82">
                  valītribhaṅginā magnanābhinā codareṇa vai <br />
                  pralambāṣṭabhujaṃ viṣṇum athavāpi caturbhujam //
                   <span class="ref">ViP_6,7.82</span></p>
               
               
               <p id="ViP_6,7.83">
                  samasthitorujaṅghaṃ ca susthitāṅghrikarāmbujam <br />
                  cintayed brahmabhūtaṃ taṃ pītanirmalavāsasam //
                   <span class="ref">ViP_6,7.83</span></p>
               
               
               <p id="ViP_6,7.84">
                  kirīṭacārukeyūrakaṭakādivibhūṣitam //
                   <span class="ref">ViP_6,7.84</span></p>
               
               
               <p id="ViP_6,7.85ab">
                  śārṅgaśaṅkhagadākhaḍgacakrākṣavalayānvitam //
                   <span class="ref">ViP_6,7.85ab</span></p>
               
               <span class="note">After 85ab T3 ins.:</span>
               
               
               <p id="ViP_6,7.85ab*17">
                  varadābhayahastaṃ ca mudrikāhastabhūṣitam //
                   <span class="ref">ViP_6,7.85ab*17</span></p>
               
               
               <p id="ViP_6,7.85cd">
                  cintayet tanmayo yogī samādhāyātmamānasam //
                   <span class="ref">ViP_6,7.85cd</span></p>
               
               
               <p id="ViP_6,7.86">
                  tāvad yāvad dṛḍhībhūtā tatraiva nṛpa dhāraṇā <br />
                  vrajatas tiṣṭhato 'nyad vā svecchayā karma kurvataḥ <br />
                  nāpayāti yadā cittāt siddhāṃ manyeta tāṃ tadā //
                   <span class="ref">ViP_6,7.86</span></p>
               
               
               <p id="ViP_6,7.87">
                  tataḥ śaṅkhagadācakraśārṅgādirahitaṃ budhaḥ <br />
                  cintayed bhagavadrūpaṃ praśāntaṃ sākṣasūtrakam //
                   <span class="ref">ViP_6,7.87</span></p>
               
               
               <p id="ViP_6,7.88">
                  sā yadā dhāraṇā tadvad avasthānavatī tataḥ <br />
                  kirīṭakeyūramukhair bhūṣaṇai rahitaṃ smaret //
                   <span class="ref">ViP_6,7.88</span></p>
               
               
               <p id="ViP_6,7.89">
                  tad ekāvayavaṃ devaṃ cetasā hi punar budhaḥ <br />
                  kuryāt tato 'vayavini praṇidhānaparo bhavet //
                   <span class="ref">ViP_6,7.89</span></p>
               
               
               <p id="ViP_6,7.90">
                  tadrūpapratyayā caikā saṃtatiś cānyaniḥspṛhā <br />
                  taddhyānaṃ prathamair aṅgaiḥ ṣaḍbhir niṣpādyate nṛpa //
                   <span class="ref">ViP_6,7.90</span></p>
               
               
               <p id="ViP_6,7.91">
                  tasyaiva kalpanāhīnaṃ svarūpagrahaṇaṃ hi yat <br />
                  manasā dhyānaniṣpādyaṃ samādhiḥ so 'bhidhīyate //
                   <span class="ref">ViP_6,7.91</span></p>
               
               
               <p id="ViP_6,7.92">
                  vijñānaṃ prāpakaṃ prāpye pare brahmaṇi pārthiva <br />
                  prāpaṇīyas tathaivātmā prakṣīṇāśeṣabhāvanaḥ //
                   <span class="ref">ViP_6,7.92</span></p>
               
               
               <p id="ViP_6,7.93">
                  kṣetrajñaḥ karaṇī jñānaṃ karaṇaṃ tena tasya tat <br />
                  niṣpādya muktikāryaṃ vai kṛtakṛtyaṃ nivartate //
                   <span class="ref">ViP_6,7.93</span></p>
               
               
               <p id="ViP_6,7.94">
                  tadbhāvabhāvam āpannas tato 'sau paramātmanā <br />
                  bhavaty abhedī bhedaś ca tasyājñānakṛto bhavet //
                   <span class="ref">ViP_6,7.94</span></p>
               
               
               <p id="ViP_6,7.95">
                  vibhedajanake 'jñāne nāśam ātyantikaṃ gate <br />
                  ātmano brahmaṇo bhedam asantaṃ kaḥ kariṣyati //
                   <span class="ref">ViP_6,7.95</span></p>
               
               
               <p id="ViP_6,7.96">
                  ity uktas te mayā yogaḥ khāṇḍikya paripṛcchataḥ <br />
                  saṃkṣepavistarābhyāṃ tu kim anyat kriyatāṃ tava //
                   <span class="ref">ViP_6,7.96</span></p>
               
               khāṇḍikya uvāca:
               
               <p id="ViP_6,7.97">
                  kathite yogasadbhāve sarvam eva kṛtaṃ mama <br />
                  tavopadeśenāśeṣo naṣṭaś cittamalo yataḥ //
                   <span class="ref">ViP_6,7.97</span></p>
               
               
               <p id="ViP_6,7.98">
                  mameti yan mayā coktam asad etan na cānyathā <br />
                  narendra gadituṃ śakyam api vijñeyavedibhiḥ //
                   <span class="ref">ViP_6,7.98</span></p>
               
               
               <p id="ViP_6,7.99">
                  ahaṃ mamety avidyeyaṃ vyavahāras tathānayā <br />
                  paramārthas tv asaṃlāpyo gocare vacasāṃ na saḥ //
                   <span class="ref">ViP_6,7.99</span></p>
               
               
               <p id="ViP_6,7.100">
                  tad gaccha śreyase sarvaṃ mamaitad bhavatā kṛtam <br />
                  yad vimuktiprado yogaḥ proktaḥ keśidhvajāvyayaḥ //
                   <span class="ref">ViP_6,7.100</span></p>
               
               parāśara uvāca:
               
               <p id="ViP_6,7.101">
                  yathārhaṃ pūjayā tena khāṇḍikyena sa pūjitaḥ <br />
                  ājagāma puraṃ brahmaṃs tataḥ keśidhvajo nṛpaḥ //
                   <span class="ref">ViP_6,7.101</span></p>
               
               
               <p id="ViP_6,7.102">
                  khāṇḍikyo 'pi sutaṃ kṛtvā rājānaṃ yogasiddhaye <br />
                  vanaṃ jagāma govinde viniveśitamānasaḥ //
                   <span class="ref">ViP_6,7.102</span></p>
               
               
               <p id="ViP_6,7.103">
                  tatraikāntaratir bhūtvā yamādiguṇaśodhitaḥ <br />
                  viṣṇvākhye nirmale brahmaṇy avāpa nṛpatir layam //
                   <span class="ref">ViP_6,7.103</span></p>
               
               
               <p id="ViP_6,7.104">
                  keśidhvajo 'pi muktyarthaṃ svakarmakṣapaṇonmukhaḥ <br />
                  bubhuje viṣayān karma cakre cānabhisaṃdhitam //
                   <span class="ref">ViP_6,7.104</span></p>
               
               
               <p id="ViP_6,7.105">
                  akalyāṇopabhogaiś ca kṣīṇapāpo 'malas tataḥ <br />
                  avāpa siddhim atyantatāpakṣayaphalāṃ dvija //
                   <span class="ref">ViP_6,7.105</span></p>
               
               
               <p>[[iti śrīviṣṇupurāṇe ṣaṣṭhe 'ṃśe saptamo 'dhyāyaḥ ]]</p>
               
               </div>
            
            <div id="d1e108806">
               parāśara uvāca:
               
               <p id="ViP_6,8.1">
                  ity eṣa kathitaḥ samyak tṛtīyaḥ pratisaṃcaraḥ <br />
                  ātyantiko vimuktir yā layo brahmaṇi śāśvate //
                   <span class="ref">ViP_6,8.1</span></p>
               
               
               <p id="ViP_6,8.2">
                  sargaś ca pratisargaś ca vaṃśo manvantarāṇi ca <br />
                  vaṃśānucaritaṃ caiva bhavato gaditaṃ mayā //
                   <span class="ref">ViP_6,8.2</span></p>
               
               
               <p id="ViP_6,8.3">
                  purāṇaṃ vaiṣṇavaṃ tv etat sarvakilbiṣanāśanam <br />
                  viśiṣṭaṃ sarvaśāstrebhyaḥ puruṣārthopapādakam //
                   <span class="ref">ViP_6,8.3</span></p>
               
               
               <p id="ViP_6,8.4">
                  tubhyaṃ yathāvan maitreya proktaṃ śuśrūṣave 'vyayam <br />
                  yad anyad api vaktavyaṃ tat pṛcchādya vadāmi te //
                   <span class="ref">ViP_6,8.4</span></p>
               
               maitreya uvāca:
               
               <p id="ViP_6,8.5">
                  bhagavan kathitaṃ sarvaṃ yat pṛṣṭo 'si mayā mune <br />
                  śrutaṃ caitan mayā bhaktyā nānyat praṣṭavyam asti me //
                   <span class="ref">ViP_6,8.5</span></p>
               
               
               <p id="ViP_6,8.6">
                  vicchinnāḥ sarvasaṃdehā vaimalyaṃ manasaḥ kṛtam <br />
                  tvatprasādān mayā jñātā utpattisthitisaṃyamāḥ //
                   <span class="ref">ViP_6,8.6</span></p>
               
               
               <p id="ViP_6,8.7">
                  jñātaś caturvidho rāśiḥ śaktiś ca trividhā guro <br />
                  vijñātā cāpi kārtsnyena trividhā bhāvabhāvanā //
                   <span class="ref">ViP_6,8.7</span></p>
               
               
               <p id="ViP_6,8.8">
                  tvatprasādān mayā jñātaṃ jñeyair anyair alaṃ dvija <br />
                  yathaitad akhilaṃ viṣṇor jagan na vyatiricyate //
                   <span class="ref">ViP_6,8.8</span></p>
               
               
               <p id="ViP_6,8.9">
                  kṛtārtho 'smy apasaṃdehas tvatprasādān mahāmune <br />
                  varṇadharmādayo dharmā viditā yad aśeṣataḥ //
                   <span class="ref">ViP_6,8.9</span></p>
               
               
               <p id="ViP_6,8.10">
                  pravṛttaṃ ca nivṛttaṃ ca jñātaṃ karma mayākhilam <br />
                  prasīda viprapravara nānyat praṣṭavyam asti me //
                   <span class="ref">ViP_6,8.10</span></p>
               
               
               <p id="ViP_6,8.11">
                  yad asya kathanāyāsair yojito 'si mayā guro <br />
                  tat kṣamyatāṃ viśeṣo 'sti na satāṃ putraśiṣyayoḥ //
                   <span class="ref">ViP_6,8.11</span></p>
               
               parāśara uvāca:
               
               <p id="ViP_6,8.12">
                  etat te yan mayākhyātaṃ purāṇaṃ vedasaṃmitam <br />
                  śrute 'smin sarvadoṣotthaḥ pāparāśiḥ praṇaśyati //
                   <span class="ref">ViP_6,8.12</span></p>
               
               
               <p id="ViP_6,8.13">
                  sargaś ca pratisargaś ca vaṃśo manvantarāṇi ca <br />
                  vaṃśānucaritaṃ kṛtsnaṃ mayātra tava kīrtitam //
                   <span class="ref">ViP_6,8.13</span></p>
               
               
               <p id="ViP_6,8.14">
                  atra devās tathā daityā gandharvoragarākṣasāḥ <br />
                  yakṣā vidyādharāḥ siddhāḥ kathyante 'psarasas tathā //
                   <span class="ref">ViP_6,8.14</span></p>
               
               
               <p id="ViP_6,8.15">
                  munayo bhāvitātmānaḥ kathyante tapasānvitāḥ <br />
                  cāturvarṇyaṃ tathā puṃsāṃ viśiṣṭacaritā narāḥ //
                   <span class="ref">ViP_6,8.15</span></p>
               
               
               <p id="ViP_6,8.16">
                  puṇyāḥ pradeśā medinyāḥ puṇyā nadyo 'tha sāgarāḥ <br />
                  parvatāś ca mahāpuṇyāś caritāni ca dhīmatām //
                   <span class="ref">ViP_6,8.16</span></p>
               
               
               <p id="ViP_6,8.17">
                  varṇadharmādayo dharmā vedaśākhāś ca kṛtsnaśaḥ <br />
                  yeṣāṃ saṃśravaṇāt sadyaḥ sarvapāpaiḥ pramucyate //
                   <span class="ref">ViP_6,8.17</span></p>
               
               
               <p id="ViP_6,8.18">
                  utpattisthitināśānāṃ hetur yo jagato 'vyayaḥ <br />
                  sa sarvabhūtaḥ sarvātmā kathyate bhagavān hariḥ //
                   <span class="ref">ViP_6,8.18</span></p>
               
               
               <p id="ViP_6,8.19ab">
                  avaśenāpi yan nāmni kīrtite sarvapātakaiḥ //
                   <span class="ref">ViP_6,8.19ab</span></p>
               
               <span class="note">After 19ab ins.:</span>
               
               
               <p id="ViP_6,8.19ab*18">
                  tasmād vyāsād ahaṃ śrutvā bhavatāṃ pāpanāśanam //
                   <span class="ref">ViP_6,8.19ab*18</span></p>
               
               
               <p id="ViP_6,8.19cd">
                  pumān vimucyate sadyaḥ siṃhatrastair mṛgair iva //
                   <span class="ref">ViP_6,8.19cd</span></p>
               
               <span class="note">After 19, B1 D6 ins.:</span>
               
               
               <p id="ViP_6,8.19*19">
                  mayaitat kathitaṃ sarvaṃ sahasraiḥ saptasaṃkhyayā //
                   <span class="ref">ViP_6,8.19*19</span></p>
               
               
               <p id="ViP_6,8.20">
                  yan nāmakīrtanaṃ bhaktyā vilāyanam anuttamam <br />
                  maitreyāśeṣapāpānāṃ dhātūnām iva pāvakaḥ //
                   <span class="ref">ViP_6,8.20</span></p>
               
               
               <p id="ViP_6,8.21ab">
                  kalikalmaṣam atyugraṃ narakārtipradaṃ nṛṇām //
                   <span class="ref">ViP_6,8.21ab</span></p>
               
               <span class="note">After 21ab Ś2 D7 ins.:</span>
               
               
               <p id="ViP_6,8.21ab*20:1">
                  tannāśanaṃ paraṃ bhaktyā harismaraṇam eva hi //
                   <span class="ref">ViP_6,8.21ab*20:1</span></p>
               
               
               <p id="ViP_6,8.21ab*20:2">
                  tat kiṃcin na sthitaṃ vipra mārgaṇīyaṃ yad anyataḥ //
                   <span class="ref">ViP_6,8.21ab*20:2</span></p>
               
               
               <p id="ViP_6,8.21cd">
                  prayāti vilayaṃ sadyaḥ sakṛd yatra ca saṃsmṛte //
                   <span class="ref">ViP_6,8.21cd</span></p>
               
               
               <p id="ViP_6,8.22">
                  hiraṇyagarbhadevendrarudrādityāśvivāyubhiḥ <br />
                  pāvakair vasubhiḥ sādhyair viśvedevādibhiḥ suraiḥ //
                   <span class="ref">ViP_6,8.22</span></p>
               
               
               <p id="ViP_6,8.23">
                  yakṣarakṣoragaiḥ siddhair daityagandharvadānavaiḥ <br />
                  apsarobhis tathā tārānakṣatraiḥ sakalair grahaiḥ //
                   <span class="ref">ViP_6,8.23</span></p>
               
               
               <p id="ViP_6,8.24">
                  saptarṣibhis tathā dhiṣṇyair dhiṣṇyādhipatibhis tathā <br />
                  brāhmaṇādyair manuṣyaiś ca tathaiva paśubhir mṛgaiḥ //
                   <span class="ref">ViP_6,8.24</span></p>
               
               
               <p id="ViP_6,8.25">
                  sarīsṛpair vihaṃgaiś ca palāśādyair mahīruhaiḥ <br />
                  vanādrisāgarasaritpātālaiḥ sadharādibhiḥ //
                   <span class="ref">ViP_6,8.25</span></p>
               
               
               <p id="ViP_6,8.26">
                  śabdādibhiś ca sahitaṃ brahmāṇḍam akhilaṃ dvija <br />
                  meror ivāṇur yasyaitad yanmayaṃ ca dvijottama //
                   <span class="ref">ViP_6,8.26</span></p>
               
               
               <p id="ViP_6,8.27">
                  sa sarvaḥ sarvavit sarvasvarūpo rūpavarjitaḥ <br />
                  bhagavān kīrtito viṣṇur atra pāpapraṇāśanaḥ //
                   <span class="ref">ViP_6,8.27</span></p>
               
               <span class="note">After 27, Ñ1 V1 B ins.:</span>
               
               
               <p id="ViP_6,8.27*21">
                  tan maṅgalyaṃ svastyayanaṃ tat pavitram anuttamam //
                   <span class="ref">ViP_6,8.27*21</span></p>
               
               
               <p id="ViP_6,8.28">
                  yad aśvamedhāvabhṛthe snātaḥ prāpnoti vai phalam <br />
                  sakalaṃ tad avāpnoti śrutvaitan munisattama //
                   <span class="ref">ViP_6,8.28</span></p>
               
               
               <p id="ViP_6,8.29">
                  prayāge puṣkare caiva kurukṣetre tathārbude <br />
                  kṛtopavāsaḥ prāpnoti tad asya śravaṇān naraḥ //
                   <span class="ref">ViP_6,8.29</span></p>
               
               
               <p id="ViP_6,8.30">
                  yad agnihotre suhute varṣeṇāpnoti vai phalam <br />
                  mahāpuṇyamayaṃ vipra tad asya śravaṇāt sakṛt //
                   <span class="ref">ViP_6,8.30</span></p>
               
               
               <p id="ViP_6,8.31">
                  yaj jyeṣṭhaśukladvādaśyāṃ snātvā vai yamunājale <br />
                  mathurāyāṃ hariṃ dṛṣṭvā prāpnoti paramāṃ gatim //
                   <span class="ref">ViP_6,8.31</span></p>
               
               
               <p id="ViP_6,8.32ab">
                  tad āpnoti phalaṃ samyak samādhānena kīrtanāt //
                   <span class="ref">ViP_6,8.32ab</span></p>
               
               <span class="note">After 32ab, T3 ins.:</span>
               
               
               <p id="ViP_6,8.32ab*22">
                  tad asya śravaxxxm ādareṇa sukīrtivān //
                   <span class="ref">ViP_6,8.32ab*22</span></p>
               
               
               <p id="ViP_6,8.32cd">
                  purāṇasyāsya viprarṣe keśavārpitamānasaḥ //
                   <span class="ref">ViP_6,8.32cd</span></p>
               
               
               <p id="ViP_6,8.33">
                  yamunāsalile snātaḥ puruṣo munisattama <br />
                  jyeṣṭhāmūle 'male pakṣe dvādaśyām upavāsakṛt //
                   <span class="ref">ViP_6,8.33</span></p>
               
               
               <p id="ViP_6,8.34">
                  samabhyarcyācyutaṃ samyaṅ mathurāyāṃ samāhitaḥ <br />
                  aśvamedhasya yajñasya prāpnoty avikalaṃ phalam //
                   <span class="ref">ViP_6,8.34</span></p>
               
               
               <p id="ViP_6,8.35">
                  ālokyarddhim athānyeṣām unnītānāṃ svavaṃśajaiḥ <br />
                  etat kilocur anyeṣām pitaraḥ sapitāmahāḥ //
                   <span class="ref">ViP_6,8.35</span></p>
               
               
               <p id="ViP_6,8.36">
                  kaccid asmatkule jātaḥ kālindīsalilāplutaḥ <br />
                  arcayiṣyati govindaṃ mathurāyām upoṣitaḥ //
                   <span class="ref">ViP_6,8.36</span></p>
               
               
               <p id="ViP_6,8.37">
                  jyeṣṭhāmūle site pakṣe yenaivaṃ vayam apy uta <br />
                  parām ṛddhim avāpsyāmas tāritāḥ svakulodbhavaiḥ //
                   <span class="ref">ViP_6,8.37</span></p>
               
               
               <p id="ViP_6,8.38">
                  jyeṣṭhāmūle site pakṣe samabhyarcya janārdanam <br />
                  dhanyānāṃ kulajaḥ piṇḍān yamunāyāṃ pradāsyati //
                   <span class="ref">ViP_6,8.38</span></p>
               
               
               <p id="ViP_6,8.39">
                  tasmin kāle samabhyarcya tatra kṛṣṇaṃ samāhitaḥ <br />
                  dattvā piṇḍaṃ pitṛbhyaś ca yamunāsalilāplutaḥ //
                   <span class="ref">ViP_6,8.39</span></p>
               
               
               <p id="ViP_6,8.40">
                  yad āpnoti naraḥ puṇyaṃ tārayan svapitāmahān <br />
                  śrutvādhyāyaṃ tad āpnoti purāṇasyāsya bhaktimān //
                   <span class="ref">ViP_6,8.40</span></p>
               
               
               <p id="ViP_6,8.41">
                  etat saṃsārabhīrūṇāṃ paritrāṇam anuttamam <br />
                  duḥsvapnanāśanaṃ nṝṇāṃ sarvaduṣṭanibarhaṇam //
                   <span class="ref">ViP_6,8.41</span></p>
               
               <span class="note">After 41, ed. Veṅk. ins.:</span>
               
               
               <p id="ViP_6,8.41*23">
                  maṅgalaṃ maṅgalānāṃ ca putrasaṃpatpradāyakam //
                   <span class="ref">ViP_6,8.41*23</span></p>
               
               
               <p id="ViP_6,8.42">
                  idam ārṣaṃ purā prāha ṛbhave kamalodbhavaḥ <br />
                  ṛbhuḥ priyavratāyāha sa ca bhāguraye 'bravīt //
                   <span class="ref">ViP_6,8.42</span></p>
               
               
               <p id="ViP_6,8.43">
                  bhāguriḥ stambhamitrāya dadhīcāya sa coktavān <br />
                  sārasvatāya tenoktaṃ bhṛguḥ sārasvatād api //
                   <span class="ref">ViP_6,8.43</span></p>
               
               
               <p id="ViP_6,8.44">
                  bhṛguṇā purukutsāya narmadāyai sa coktavān <br />
                  narmadā dhṛtarāṣṭrāya nāgāyāpūraṇāya ca //
                   <span class="ref">ViP_6,8.44</span></p>
               
               
               <p id="ViP_6,8.45">
                  tābhyāṃ ca nāgarājāya proktaṃ vāsukaye dvija <br />
                  vāsukiḥ prāha vatsāya vatsaś cāśvatarāya vai //
                   <span class="ref">ViP_6,8.45</span></p>
               
               
               <p id="ViP_6,8.46">
                  kambalāya ca tenoktam elāpatrāya tena vai //
                   <span class="ref">ViP_6,8.46</span></p>
               
               
               <p id="ViP_6,8.47">
                  pātālaṃ samanuprāptas tato vedaśirā muniḥ <br />
                  prāptavān etad akhilaṃ sa vai pramataye dadau //
                   <span class="ref">ViP_6,8.47</span></p>
               
               
               <p id="ViP_6,8.48">
                  dattaṃ pramatinā caiva jātūkarṇāya dhīmate <br />
                  jātūkarṇena caivoktam anyeṣāṃ puṇyaśālinām //
                   <span class="ref">ViP_6,8.48</span></p>
               
               
               <p id="ViP_6,8.49">
                  pulastyavaradānena mamāpy etat smṛtiṃ gatam <br />
                  mayāpi tubhyaṃ maitreya yathāvat kathitaṃ tv idam //
                   <span class="ref">ViP_6,8.49</span></p>
               
               
               <p id="ViP_6,8.50">
                  tvam apy etac chinīkāya kaler ante vadiṣyasi //
                   <span class="ref">ViP_6,8.50</span></p>
               
               
               <p id="ViP_6,8.51">
                  ity etat paramaṃ guhyaṃ kalikalmaṣanāśanam <br />
                  yaḥ śṛṇoti naraḥ pāpaiḥ sa sarvair dvija mucyate //
                   <span class="ref">ViP_6,8.51</span></p>
               
               
               <p id="ViP_6,8.52">
                  pitṛyakṣamanuṣyebhyaḥ samastāmarasaṃstutiḥ <br />
                  kṛtā tena bhaved etad yaḥ śṛṇoti dine dine //
                   <span class="ref">ViP_6,8.52</span></p>
               
               <span class="note">After 52, D2 ins.:</span>
               
               
               <p id="ViP_6,8.52*24:1">
                  śrutvaitat sakalaṃ vipra purāṇaṃ vaiṣṇavaṃ mahat //
                   <span class="ref">ViP_6,8.52*24:1</span></p>
               
               
               <p id="ViP_6,8.52*24:2">
                  vācakaṃ pūjayet tatra vyāsakalpaṃ dvijottama //
                   <span class="ref">ViP_6,8.52*24:2</span></p>
               
               
               <p id="ViP_6,8.52*24:3">
                  dadyāc ca kāñcanaṃ gāvaś cābhramantaṃ svaśaktitaḥ //
                   <span class="ref">ViP_6,8.52*24:3</span></p>
               
               
               <p id="ViP_6,8.52*24:4">
                  vācake pūjitaṃ vipra pūjitas tena keśavaḥ //
                   <span class="ref">ViP_6,8.52*24:4</span></p>
               
               
               <p id="ViP_6,8.53">
                  kapilādānajanitaṃ puṇyam atyantadurlabham <br />
                  śrutvā tv asya daśādhyāyān avāpnoti na saṃśayaḥ //
                   <span class="ref">ViP_6,8.53</span></p>
               
               
               <p id="ViP_6,8.54">
                  yas tvaitat sakalaṃ śṛṇoti puruṣaḥ kṛtvā manasy acyutaṃ sarvaṃ sarvamayaṃ samastajagatām ādhāram ātmāśrayam <br />
                  jñānaṃ jñeyam anantam ādirahitaṃ sarvāmarāṇāṃ hitaṃ sa prāpnoti na saṃśayo 'sty avikalaṃ yad vājimedhe phalam //
                   <span class="ref">ViP_6,8.54</span></p>
               
               
               <p id="ViP_6,8.55">
                  yatrādau bhagavāṃś carācaragurur madhye tathānte ca sa brahmajñānamayo 'cyuto 'khilajaganmadhyāntasargaprabhuḥ <br />
                  tac chṛṇvan puruṣaḥ pavitraparamaṃ bhaktyā paṭhan dhārayan prāpnoty asti na tat samastabhuvaneṣv ekāntasiddhir hariḥ //
                   <span class="ref">ViP_6,8.55</span></p>
               
               
               <p id="ViP_6,8.56">
                  yasmin nyastamatir na yāti narakaṃ svargo 'pi yac cintane vighno yatra niveśitātmamanaso brāhmo 'pi loko 'lpakaḥ <br />
                  muktiṃ cetasi yaḥ sthito 'maladhiyāṃ puṃsāṃ dadāty avyayaḥ kiṃ citraṃ yad aghaṃ prayāti vilayaṃ tatrācyute kīrtite //
                   <span class="ref">ViP_6,8.56</span></p>
               
               
               <p id="ViP_6,8.57">
                  yajñair yajñavido yajanti satataṃ yajñeśvaraṃ karmiṇo yaṃ yaṃ brahmamayaṃ parāparaparaṃ dhyāyanti ca jñāninaḥ <br />
                  yaṃ saṃprāpya na jāyate na mriyate no vardhate hīyate naivāsan na ca sad bhavaty ati tataḥ kiṃ vā hareḥ śrūyatām //
                   <span class="ref">ViP_6,8.57</span></p>
               
               
               <p id="ViP_6,8.58">
                  kavyaṃ yaḥ pitṛrūpadhṛg vidhihutaṃ havyaṃ ca bhuṅkte vibhur devatve bhagavān anādinidhanaḥ svāhāsvadhāsaṃjñitaḥ <br />
                  yasmin brahmaṇi sarvaśaktinilaye mānāni no mānināṃ niṣṭhāyai prabhavanti hanti kaluṣaṃ śrotraṃ sa yāto hariḥ //
                   <span class="ref">ViP_6,8.58</span></p>
               
               
               <p id="ViP_6,8.59">
                  nānto 'sti yasya na ca yasya samudbhavo 'sti vṛddhir na yasya pariṇāmavivarjitasya <br />
                  nāpakṣayaṃ ca samupaity avikalpavastu yas taṃ nato 'smi puruṣottamam īśam īḍyam //
                   <span class="ref">ViP_6,8.59</span></p>
               
               
               <p id="ViP_6,8.60">
                  tasyaiva yo 'nuguṇabhug bahudhaika eva śuddho 'py aśuddha iva mūrtivibhāgabhedaiḥ <br />
                  jñānānvitaḥ sakalatattvavibhūtikartā tasmai nato 'smi puruṣāya sadāvyayāya //
                   <span class="ref">ViP_6,8.60</span></p>
               
               
               <p id="ViP_6,8.61">
                  jñānapravṛttiniyamaikyamayāya puṃso bhogapradānapaṭave triguṇātmakāya <br />
                  avyākṛtāya bhavabhāvanakāraṇāya vande svarūpabhavanāya sadājarāya //
                   <span class="ref">ViP_6,8.61</span></p>
               
               <span class="note">After 61, Ś1 ins.:</span>
               
               
               <p id="ViP_6,8.61*25:1">
                  oṃ namo bhagavate vāsudevāya ||
                   <span class="ref">ViP_6,8.61*25:1</span></p>
               
               
               <p id="ViP_6,8.61*25:2">
                  jitaṃ te puṇḍarīkākṣa namas te viśvabhāvana <br />
                  namas te 'stu hṛṣīkeśa mahāpuruṣapūrvaja //
                   <span class="ref">ViP_6,8.61*25:2</span></p>
               
               
               <p id="ViP_6,8.62">
                  vyomānilāgnijalabhūracanāmayāya śabdādibhogyaviṣayopanayakṣamāya <br />
                  puṃsaḥ samastakaraṇair upakārakāya vyaktāya sūkṣmavimalāya sadā nato 'smi //
                   <span class="ref">ViP_6,8.62</span></p>
               
               
               <p id="ViP_6,8.63">
                  iti vividham ajasya yasya rūpaṃ prakṛtiparātmamayaṃ sanātanasya <br />
                  pradiśatu bhagavān aśeṣapuṃsāṃ harir apajanmajarādikāṃ sa siddhim //
                   <span class="ref">ViP_6,8.63</span></p>
               
               
               <p>[[iti śrīviṣṇupurāṇe ṣaṣṭhe 'ṃśe 'ṣṭamo 'dhyāyaḥ ]]</p>
               </div>
            </div>
         
         </div>
   </body>
</html>