<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Vidyākara: Subhāṣitaratnakośa (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Vidyākara: Subhāṣitaratnakośa</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_vidyAkara-subhASitaratnakoza.xml">sa_vidyAkara-subhASitaratnakoza.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Harunaga Isaacson</p>
      <p class="noindent"><b>Contribution: </b>Harunaga Isaacson</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>D.D. Kosambi and V.V. Gokhale. Cambridge, Massachusetts 1957 (Harvard Oriental Series,
            42).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/5_subhas/vidsrgau.htm">vidsrgau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Vidyakara:
            <br />Subhasitaratnakosa
            <br />Based on the edition by D.D. Kosambi and V.V. Gokhale.
            <br />Cambridge, Massachusetts 1957
            <br />(Harvard Oriental Series, 42)
            <br />
            <br />Input by Harunaga Isaacson
            <br />
            <br />Corrected GRETIL version based on the adaptation by Jan Brzezinski
            <br />(available from Gaudiya Grantha Mandira); in addition, parts left out
            <br />in the course of that adaptation were restored, and the reference system
            <br />was revised.
            <br />
            <br />Harunaga Isaacson's original e-text has been subjected to a large number
            <br />of tacit changes in the Gaudiya Grantha Mandira version, apart from the
            <br />missing verses. E.g., many b's have been changed to v's. In some cases the
            <br />divergence may be on account of a different text.
            <br />Quite a number of these changes led to metrical corruptions, and have been revised
            <br />in the present version. Nonetheless, it remains a hybrid between H. Issacson's
            <br />text and other readings.
            <br />
            <br />TEXT WITH COMPOUND ANALYSIS AND PADA MARKERS
            <br />
            <br />Abbreviations used.
            <br />
            <br />a.rā. = anargha-rāghava
            <br />amaru = amaru-śatakaḥ
            <br />u.nī. = ujjvala-nīlamaṇi
            <br />u.rā.ca. = uttara-rāma-carita
            <br />da.rū. = daśarūpakam
            <br />dhva. = dhvanyālokaḥ
            <br />padyā. = padyāvalī
            <br />bā.rā. = bāla-rāmāyaṇaḥ
            <br />bh.ra.si. = bhakti-rasāmṛta-sindhu
            <br />mā.a.mi. = mālavikāgni-mitram
            <br />mā.mā. = mālatī-mādhavaḥ
            <br />vām. = vāmana kāvyālaṃkāra
            <br />vi.śā.bha. = viddha-śāla-bhañjikā
            <br />śā.pa. = śārṅgadhara-paddhati
            <br />śṛ.ti. = śṛṅgāra-tilakam
            <br />sa.u.ka. = sad-ukti-karṇāmṛtam
            <br />sa.ka.ā. = sarasvatī-kaṇṭhābharaṇam
            <br />sā.da. = sāhitya-darpaṇam
            <br />su.ā. = subhāṣitāvalī
            <br />su.ra. = subhāṣita-ratnākara
            <br />su.ra.bhā. = subhāṣita-ratna-bhāṇḍāgāram
            <br />sū.mu. = sūkti-muktāvali
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <h3>vidyākara-saṃkalitaḥ subhāṣita-ratna-kośaḥ</h3>
         
         
         <p>namo buddhāya --</p>
         
         
         <div id="d1e662">
            
            <p id="VidSrk_0.1*(1)">
               nānā-kavīndra-vacanāni manoharāṇi saṃkhyāvatāṃ parama-kaṇṭha-vibhūṣaṇāni <br />
               ākampakāni śirasaś ca mahā-kavīnāṃ teṣāṃ samuccayam anargham ahaṃ vidhāsye //
                <span class="ref">VidSrk_0.1*(1)</span></p>
            
            
            <p>(Sbhsu.ā. 74, Subhāṣ 1, Vvām ad. 4.3.7)</p>
            </div>
         
         <div id="d1e686">
            
            <h3>1. sugata-vrajyā</h3>
            
            <p id="VidSrk_1.1*(2)">
               ābāhūdgata-maṇḍalāgra-rucayaḥ saṃnaddha-vakṣaḥ-sthalāḥ soṣmāṇo vraṇino vipakṣa-hṛdaya-pronmāthinaḥ karkaśāḥ <br />
               utsṛṣṭāmbara-dṛṣṭa-vigraha-bharā yasya smarāgresarā mārā māra-vadhū-stanāś ca na dadhuḥ kṣobhaṃ sa vo 'vyāj jinaḥ //
                <span class="ref">VidSrk_1.1*(2)</span></p>
            
            
            <p>aśvaghoṣasya --</p>
            
            
            <p id="VidSrk_1.2*(3)">
               namrāḥ pāda-nakheṣu yasya daśasu brahmeśa-kṛṣṇāstrayaste devāḥ pratibimbanās tridaśatāṃ suvyaktam āpedire <br />
               sa trailokya-guruḥ sudustara-bhavākūpāra-pāraṅgato māra-vyūha-jaya-pragalbha-subhaṭaḥ śāstā tava stān mude //
                <span class="ref">VidSrk_1.2*(3)</span></p>
            
            
            <p>vasukalpasya --</p>
            
            
            <p id="VidSrk_1.3*(4)">
               kāma-krodhau dvayam api yadi pratyanīkaṃ prasiddhaṃ hatvānaṅgaṃ kim iva hi ruṣā sādhitaṃ try-ambakena <br />
               yas tu kṣāntyā śamayati śataṃ manmathādīna-rātīn kalyāṇaṃ vo diśatu sa muni-grāmaṇīr arka-bandhuḥ //
                <span class="ref">VidSrk_1.3*(4)</span></p>
            
            
            <p>saṅgha-śriyaḥ | (Skmsa.u.ka. 241)</p>
            
            
            <p id="VidSrk_1.4*(5)">
               śreyāṃsi vaḥ sa sugataḥ kurutād apārasaṃsāra-sāgara-samuttaraṇaika-setuḥ <br />
               durvāra-māra-parivāra-balāvalepakalpānta-saṃtata-payaḥ-prasarair ahāryaḥ //
                <span class="ref">VidSrk_1.4*(5)</span></p>
            
            
            <p>aparājita-rakṣitasya --</p>
            
            
            <p id="VidSrk_1.5*(6)">
               śāstā samasta-bhuvanaṃ bhagavān apāyāt pāyād apāsta-timiro mihiropameyaḥ <br />
               saṃsāra-bhitti-bhiduro bhava-kanda-kandukandarpa-darpa-dalana-vyasanī munīndraḥ //
                <span class="ref">VidSrk_1.5*(6)</span></p>
            
            
            <p>vasukalpasya --</p>
            
            
            <p id="VidSrk_1.6*(7)">
               kāruṇyāmṛta-kandalī-sumanasaḥ prajñā-vadhū-mauktikagrīvālaṃkaraṇa-śriyaḥ śama-sarit-pūrocchalac-chīkarāḥ <br />
               te maulau bhavatāṃ milantu jagatī-rājyābhiṣekocitasrag-bhedā abhaya-pradāna-caraṇa-preṅkhan-nakhāgrāṃśavaḥ //
                <span class="ref">VidSrk_1.6*(7)</span></p>
            
            
            <p>(Skmsa.u.ka. 243)</p>
            
            
            <p id="VidSrk_1.7*(8)">
               śīlāmbhaḥ-pariṣeka-śītala-dṛḍha-dhyānālavāla-sphuraddāna-skandha-mahonnatiḥ pṛthutara-prajñollasat-pallavaḥ <br />
               deyāt tubhyaṃ avārtha-vīrya-viṭapaḥ kṣānti-prasūnodgamaḥ succhāyaḥ ṣaḍ-abhijña-kalpa-viṭapī-saṃbodha-bījaṃ phalam //
                <span class="ref">VidSrk_1.7*(8)</span></p>
            
            
            <p>etau śrīdhara-nandinaḥ | (Skmsa.u.ka. 244)</p>
            
            
            <p id="VidSrk_1.8*(9)">
               ekasyāpi mano-bhuvas tad-abalāpāṅgair jagan-nirjaye kāmaṃ nihnuta-sarva-vismaya-rasa-vyakti-prakārā vayam <br />
               yas tv enaṃ sabalaṃ ca jetum abhitas tat-kampa-mātraṃ bhruvornārebhe sugatas tu tad-guṇa-kathā stambhāya naḥ kevalam //
                <span class="ref">VidSrk_1.8*(9)</span></p>
            
            
            <p>kumudākara-mateḥ ||</p>
            
            
            <p id="VidSrk_1.9*(10)">
               pratyekānanta-jāti-prativapur amitāvṛttijanmārijair no bhoktṛ-vrātojjhihīrṣā-phala-nilaya-mahā-pauruṣasyāpi śāstuḥ <br />
               ke 'py utkarṣaṃ stuvanti smaram api jayatas tad vadāmaḥ kim asmin yo bhasmāsīt kaṭākṣa-jvalana-kaṇikayā drāg umā-kāmukasya //
                <span class="ref">VidSrk_1.9*(10)</span></p>
            
            
            <p>vallaṇasya --</p>
            
            
            <p id="VidSrk_1.10*(11)">
               pāyād vaḥ samayaḥ sa māra-jayino bandhyāyitāstrotkaraḥ krodhād yatra tad-uttamāṅga-kavalonmīlan-mahā-vikramaḥ <br />
               āsīd adbhuta-maulir atra-militāṃ vyāttānana-cchāyikām ālokyātmana eva māra-sumaṭaḥ paryasta-dhairyodayaḥ //
                <span class="ref">VidSrk_1.10*(11)</span></p>
            
            
            <p id="VidSrk_1.11*(12)">
               khelā-cañcala-saṃcaran-nija-pada-preṅkhola-līlā-milat sadyaḥ-sāndra-parāga-rāga-racitāpūrva-prasūna-śriyaḥ <br />
               āśliṣyan-madhu-lampaṭāli-nivahasyoccair mithaś cumbanair vyākoṣaḥ kusumāñjalir diśatu vaḥ śreyo nijāyārpitaḥ //
                <span class="ref">VidSrk_1.11*(12)</span></p>
            
            
            <p>jitāri-nandinaḥ --</p>
            
            
            <p id="VidSrk_1.12*(13)">
               daronmuktārakta-sphurad-adhara-vīthī-krama-vamanmayūkhāntar-mūrcchad-dyuti-daśanam uddeśa-vaśinaḥ <br />
               sukhaṃ tad vaḥ śāstur diśatu śivam ajñāna-rajanīvyavacchedodgacchan mahima-ghana-saṃdhyātapa iva //
                <span class="ref">VidSrk_1.12*(13)</span></p>
            
            
            <p>trilocanasya --</p>
            
            
            <p id="VidSrk_1.13*(14)">
               kandarpād api sundarākṛtir iti prauḍhotsalad-rāgayā vṛddhatvaṃ vara-yoṣito 'nayad iti trāsākula-svāntayā <br />
               mārasyāpi śarair abhedya-hṛd iti śraddhābhara-prahvayā pāyād vaḥ sphuṭa-bāṣpa-kampa-pulakaṃ ratyā jino vanditaḥ //
                <span class="ref">VidSrk_1.13*(14)</span></p>
            
            
            <p>tasyaiveti śrutiḥ --</p>
            
            
            <p id="VidSrk_1.14*(15)">
               pādāmbhoja-samīpa-sannipatita-svarṇātha-deha-sphurannetra-stomatayā parisphuṭa-milan-nīlābja-pūjā-vidhiḥ <br />
               vandārutridaśaudharatramukuṭotsarpat-prabhā-pallavapratyunmīlad-apūrva-cīvara-paṭaḥ śākyo muniḥ pātu vaḥ //
                <span class="ref">VidSrk_1.14*(15)</span></p>
            
            
            <p>vasu-kalpasya | (Skmsa.u.ka. 242)</p>
            
            
            <p id="VidSrk_1.15*(16)">
               ka ekas tvaṃ puṣpāyudha mama samādhi-vyayavidhau suparvāṇaḥ sarve yadi kusuma-śastrās tad api kim <br />
               itīvainān nūnaṃ ya iha sumano 'stratvam anayat sa vaḥ śāstā śastraṃ diśatu daśa-diṅ-māra-vijayī //
                <span class="ref">VidSrk_1.15*(16)</span></p>
            
            
            <p>iti sugata-vrajyā</p>
            
            <p>||1||</p>
            
            </div>
         
         <div id="d1e999">
            
            <h3>2. tato lokeśvara-vrajyā</h3>
            
            <p id="VidSrk_2.1*(17)">
               dyuti-svaccha-jyotsnāpaṭa-paṭala-vṛṣṭyā na kamalaṃ na candraḥ sāndra-śrī-parimala-garimṇāsyam amalam <br />
               madhūdrāṇāṃ nidrābhiduram apamudrādbhutamudaś cakorān bibhrāṇaṃ sarasiruha-pāṇer avatu vaḥ //
                <span class="ref">VidSrk_2.1*(17)</span></p>
            
            
            <p>buddhākara-guptasya | (Skmsa.u.ka. 51?)</p>
            
            
            <p id="VidSrk_2.2*(18)">
               varada-kara-saroja-syandamānāmṛtaughavyupaśamita-samasta-preta-saṃghāta-tarṣaḥ <br />
               jayati sita-gabhasti-stoma-śubhrānana-śrīḥ sahaja-guru-dayārdrālokano lokanāthaḥ //
                <span class="ref">VidSrk_2.2*(18)</span></p>
            
            
            <p>ratnakīrteḥ --</p>
            
            
            <p id="VidSrk_2.3*(19)">
               atyudgāḍha-raya-sthirākṛti-ghana-dhvāna-bhraman-mandarakṣubdha-kṣīradhi-vīci-saṃcaya-gata-prāleya-pādopamaḥ <br />
               śrīmat-potalake gabhīra-vivṛti-dhvāna-pratidhvānite sāndra-svāṃśu-caya-śriyā valayito lokeśvaraḥ pātu vaḥ //
                <span class="ref">VidSrk_2.3*(19)</span></p>
            
            
            <p>jñāna-śrī-mitrasya --</p>
            
            
            <p id="VidSrk_2.4*(20)">
               kṛpā-vṛṣṭi-sphūtāt tava hṛdaya-pīyūṣa-sarasaḥ pravāho nirgatya krama-tanima-ramyaḥ karuṇayā <br />
               tṛṣārtānām īṣad vitataṃ adharāntaḥ prati gatipraṇālībhiḥ pañcābhavad iti kiṃ anyad bhuja-karāt //
                <span class="ref">VidSrk_2.4*(20)</span></p>
            
            
            <p>trilocanasya --</p>
            
            
            <p id="VidSrk_2.5*(21)*">
               ravim iva dhṛtāmitābhaṃ kavim iva surasārtha-viracita-stotram /<br />
               madhum iva saṃbhṛta-karuṇaṃ vidhum iva nāthaṃ kha-sarpaṇaṃ vande //
                <span class="ref">VidSrk_2.5*(21)*</span></p>
            
            
            <p>puruṣottamasya --</p>
            
            
            <p id="VidSrk_2.6*(22)*">
               udarasyedam aṇutvaṃ sahaja-gurutvaṃ yadi nedaṃ hṛdayasya /<br />
               svārthe katham alasatvaṃ katham anusatvaṃ hita-karaṇe matir asya //
                <span class="ref">VidSrk_2.6*(22)*</span></p>
            
            
            <p>jñāna-śrī-mitrasya --</p>
            
            
            <p id="VidSrk_2.7*(23)">
               vaktraṃ naiṣa kalānidhir dhavalimā naiṣojjvalā kaumudī netre nīra-rucī na lāñchana-yugaṃ candre 'sty amanda-cchavi <br />
               ity unnīya vidhor abhīti-vihasad yat saṃnidhiṃ sādhvagān nūnaṃ nīrajam astu vaḥ śiva-dive tad lokanāthānanam //
                <span class="ref">VidSrk_2.7*(23)</span></p>
            
            
            <p id="VidSrk_2.8*(24)">
               jaṭā-jūṭābhyantar-nava-ravir iva śyāma-jalabhṛdvṛtaḥ śoṇāśokastavakam amitābhaḥ praminute <br />
               maharṣer yasyendu-dyuti-ghaṭita-mūrter iva sa vaḥ klamaṃ bhindyād dadyāt praśama-sukha-pīyūṣa-laharīm //
                <span class="ref">VidSrk_2.8*(24)</span></p>
            
            
            <p>buddhākarasyaitau --</p>
            
            
            <p>|| iti lokeśvara-vrajyā ||</p>
            
            
            <p>||2||</p>
            
            </div>
         
         <div id="d1e1150">
            
            <h3>3. tato mañju-ghoṣa-vrajyā</h3>
            
            <p id="VidSrk_3.1*(25)">
               aṅgāmoda-samocchalad-ghṛṇi-patad-bhṛṅgāvalī-mālitasphūrjal-lañchana-sūtra-gumphita-milan-nīlotpala-śrīr iva <br />
               niryat-pāda-nakhonmukhāṃśu-visara-srag-danturaḥ smaryatāṃ mañjuśrīḥ sura-mukta-mañjari-śikhā-varṣair ivābhyarcitaḥ //
                <span class="ref">VidSrk_3.1*(25)</span></p>
            
            
            <p id="VidSrk_3.2*(26)">
               śastrodyad-bāhu-deha-sphurad-anala-milad-dhūma-kalpānta-puñjaḥ śṛṅgāntānanta-viśvārpita-mahiṣa-śiro-makṣikā-līvi-kalpaḥ <br />
               trāsa-tyakta-sva-parṇāstṛta-sura-ghṛṇayevālasat-pāda-vṛndas tāraugha-pluṣṭa-bhānur jagad avatu naṭad-bhairavātmā kumāraḥ //
                <span class="ref">VidSrk_3.2*(26)</span></p>
            
            
            <p>vallaṇasyaitau --</p>
            
            
            <p id="VidSrk_3.3*(27)">
               khaḍgī sa-śabdam atha pustakavān sa-cintaṃ bālaḥ sa-khelam abhirāma-tamaḥ sa-kāmam <br />
               nānā-vidhaṃ sura-vadhūbhir itīkṣito vaḥ pāyāc ciraṃ sugata-vaṃśa-dharaḥ kumāraḥ //
                <span class="ref">VidSrk_3.3*(27)</span></p>
            
            
            <p>puruṣottamasya --</p>
            
            
            <p id="VidSrk_3.4*(28)">
               mugdhāṅgulī-kiśalayāṅghri-suvarṇa-kumbhavāntena kānti-payasā dhusṛṇāruṇena <br />
               yo vandamānam abhiṣiñcati dharma-rājye jāgartu vo hita-sukhāya sa mañju-vajraḥ //
                <span class="ref">VidSrk_3.4*(28)</span></p>
            
            
            <p>jitāripādānām --</p>
            
            
            <p id="VidSrk_3.5*(29)">
               amīṣāṃ mañjuśrī-rucira-vadana-śrī-kṛta-rucāṃ śrutaṃ no nāmāpi kva nu khalu himāṃśu-prakṛtayaḥ <br />
               mamābhyarṇe dhārṣṭyāc carati punar indīvaram iti krudhevedaṃ prāntāruṇam avatu vo locana-yugam //
                <span class="ref">VidSrk_3.5*(29)</span></p>
            
            
            <p>iti mañju-ghoṣa-vrajyā</p>
            
            
            <p>||3||</p>
            </div>
         
         <div id="d1e1259">
            
            <h3>4. tato maheśvara-vrajyā</h3>
            
            <p id="VidSrk_4.1*(30)">
               śilpaṃ trīṇi jaganti yasya kavitā yasya trivedī guror yaś cakre tripura-vyayaṃ tripathagā yan-mūrdhni mālyāyate <br />
               trīn kālān iva vīkṣituṃ vahati yo visphūrjad-akṣṇāṃ trayaṃ sa traiguṇya-paricchedo vijayate devas triśūlāyudhaḥ //
                <span class="ref">VidSrk_4.1*(30)</span></p>
            
            
            <p>vasukalpa-dattasya || (Skmsa.u.ka. 16)</p>
            
            
            <p id="VidSrk_4.2*(31)">
               vāṇībhūta-purāṇa-pūruṣa-dhṛti-pratyāśayā dhāvite nidrāti kṣaṇa-jāśu-śukṣaṇi-kaṇa-klānte śakunteśvare <br />
               namronnamra-bhujaṅga-puṅgava-guṇa-vyākṛṣṭa-bāṇāsanakṣiptāstrasya puradruho vijayate saṃdhāna-sīmāśramaḥ //
                <span class="ref">VidSrk_4.2*(31)</span></p>
            
            
            <p>murāreḥ | (Ar a.rā. 7.114, Skmsa.u.ka. 74)</p>
            
            
            <p id="VidSrk_4.3*(32)">
               pīyūṣa-drava-pāna-dohada-rasa-vyagroraga-grāmaṇīdaṣṭaḥ pātu śaśī maheśvara-śiro-mepathya-ratnāṅkuraḥ <br />
               yo bimba-pratipūraṇāya vidhṛto niṣpīḍya saṃdaṃśikāyantre śaiva-lalāṭa-locana-śikhā-jvālābhir ābarhyate //
                <span class="ref">VidSrk_4.3*(32)</span></p>
            
            
            <p>murārer etau --</p>
            
            
            <p id="VidSrk_4.4*(33)">
               bhadraṃ candra-kale śivaṃ suranadi śreyaḥ kapālaāvale kalyāṇaṃ bhujagendra-valli kuśalaṃ viśve śaṭā-saṃtate <br />
               ity āhur militāḥ parasparam amūr yasmin praśāntiṃ gate kapāntāra-bhaṭī-naṭasya bhavatāt tad vaḥ śriye tāṇḍavam //
                <span class="ref">VidSrk_4.4*(33)</span></p>
            
            
            <p id="VidSrk_4.5*(34)">
               devi tvad-vadanopamāna-suhṛdām eṣāṃ sarojanmanāṃ paśya vyomani lohitāyati śanair eṣā daśā vartate <br />
               itthaṃ saṃkucad-ambajānukaraṇa-vyājopanītāñjaleḥ śambhor vañcita-pārvatī-kamucitam saṃdhyārcanaṃ pātu vaḥ //
                <span class="ref">VidSrk_4.5*(34)</span></p>
            
            
            <p>rājaśekharasya --</p>
            
            
            <p id="VidSrk_4.6*(35)">
               kasmāt pārvati niṣṭhurāsi sahaja śailīdbhavānām idaṃ niḥsnehāsi kuto na bhasma-paruṣaḥ snehaṃ kvacin nindati <br />
               kopas te mayi niṣphalaḥ priyatame sthāṇau phalaṃ kiṃ bhaved itthaṃ nirvacanīkṛto dayitayā śambhuḥ śivāyās tu vaḥ //
                <span class="ref">VidSrk_4.6*(35)</span></p>
            
            
            <p>bhojadevasya (Skmsa.u.ka. 31)</p>
            
            
            <p id="VidSrk_4.7*(36)">
               vapuḥ prādurbhāvād anumitam idaṃ janmani purā purāre na prāyaḥ kvacid api bhavantaṃ praṇatavān <br />
               naman janmany asminn aham atanur agre 'py anatibhāṅ maheśa kṣantavyaṃ tad idam aparādha-dvayam api //
                <span class="ref">VidSrk_4.7*(36)</span></p>
            
            
            <p>muñjasya | (Skmsa.u.ka. 471)</p>
            
            
            <p id="VidSrk_4.8*(37)">
               kiṃ vācyo mahimā mahā-jala-nidher yasyendra-vajrāhatas trasto bhū-bhṛd amajjad ambu-nicaye kaulīla-potākṛtiḥ <br />
               maināko 'pi gabhīra-nīra-viluṭhan pāṭhīna-pṛṣṭhocchalac chaivālāṅkura-koṭi-koṭara-kuṭī-kuḍyāntare nirvṛtaḥ //
                <span class="ref">VidSrk_4.8*(37)</span></p>
            
            
            <p>vallaṇasya --</p>
            
            
            <p id="VidSrk_4.9*(38)">
               tādṛk-sapta-samudra-mudrita-mahī bhūbhṛdbhir abhraṃ-kaṣais tāvadbhiḥ parivāritā pṛthu-pṛthu-dvīpaiḥ samantād iyam <br />
               yasya sphāra-phaṇā-maṇau nilayanāt tiryak-kalaṅkākṛtiḥ śeṣaḥ so 'py agamad yad-aṅgada-padaṃ tasmai namaḥ śambhave //
                <span class="ref">VidSrk_4.9*(38)</span></p>
            
            
            <p>vallaṇasya | (Skmsa.u.ka. 13)</p>
            
            
            <p id="VidSrk_4.10*(39)">
               gāḍha-granthi-praphullad-gala-vikala-phaṇā-pīṭha-niryad-viṣāgnijvālāniṣṭapta-candra-dravad-amṛta-rasa-proṣita-preta-bhāvāḥ <br />
               ujjṛmbhā babhru-netra-dyutim asakṛd-asṛk-tṛṣṇayālokayantyaḥ pāntu tvāṃ nāga-nāla-grathita-śava-śiraḥ-śreṇayo bhairavasya //
                <span class="ref">VidSrk_4.10*(39)</span></p>
            
            
            <p>vallaṇasya (Skmsa.u.ka. 62, bhavabhūteḥ)</p>
            
            
            <p id="VidSrk_4.11*(40)">
               babhru-bhrū-śmaśru-keśaṃ śikharam iva girer lagna-dāvāgni-mālaṃ netraiḥ piṅgogra-tārais tribhir iva ravibhiś chidritaḥ kāla-meghaḥ <br />
               daṃṣṭrācandra-prabhābhiḥ prakaṭita-subṛhattālu-pātāla-mūlaṃ śambhor vaktraṃ suvaktra-tritaya-bhaya-karaṃ hantv adhaṃ dakṣiṇaṃ vaḥ //
                <span class="ref">VidSrk_4.11*(40)</span></p>
            
            
            <p>rakṣo-vibhīṣaṇasya --</p>
            
            
            <p id="VidSrk_4.12*(41)">
               uddāma-danta-ruci-pallavitārdha-candrajyotsnā-nipīta-timira-prakarāvarodhaḥ <br />
               śreyāṃsi vo diśatu tāṇḍavitasya śambhor ambhodharāvali-ghana-dhvanir aṭṭahāsaḥ //
                <span class="ref">VidSrk_4.12*(41)</span></p>
            
            
            <p>saṅghamitrasya | (Skmsa.u.ka. 37)</p>
            
            
            <p id="VidSrk_4.13*(42)">
               tvaṅgad-gaṅgam udañcad-indu-śakalaṃ bhraśyat-kapālāvalikroḍa-bhrāmyad-amanda-māruta-caya-sphārībhavad-bhāṅkṛti <br />
               pāyād vo ghana-tāṇḍava-vyatikara-prāg-bhāra-kheda-skhaladbhogīndra-ślatha-piṅgalotkaṭa-jaṭājūṭaṃ śiro dhūrjaṭeḥ //
                <span class="ref">VidSrk_4.13*(42)</span></p>
            
            
            <p>(Skmsa.u.ka. 41, vīryamitrasya)</p>
            
            
            <p id="VidSrk_4.14*(43)">
               nakha-darpaṇa-saṃkrāntapratimā-daśakānvitaḥ <br />
               gaurī-pādānataḥ śambhur jayatv ekādaśaḥ svayam //
                <span class="ref">VidSrk_4.14*(43)</span></p>
            
            
            <p id="VidSrk_4.15*(44)">
               cūḍāpīḍa-kapāla-saṃkula-patan-mandākinī-vārayo vidyut-prāya-lalāṭa-locana-puṭa-jyotir-vimiśra-tviṣaḥ <br />
               pāntu tvām akaṭhora-ketaka-śikhā-saṃdigdha-mugdhendavo bhūteśasya bhugaṅga-valli-valaya-sraṅ-naddha-jūṭā jaṭāḥ //
                <span class="ref">VidSrk_4.15*(44)</span></p>
            
            
            <p>bhavabhūteḥ (mālavikāgnimā.a.-mitram i. 1.1) --</p>
            
            
            <p id="VidSrk_4.16*(45)*">
               sa jayati gāṅga-jalaughaḥ śambhor uttuṅga-mauli-viniviṣṭaḥ /<br />
               majjati punar unmajjati candra-kalā yatra śapharīva //
                <span class="ref">VidSrk_4.16*(45)*</span></p>
            
            
            <p id="VidSrk_4.17*(46)">
               sa vaḥ pāyād indur nava-visalatākoṭi-kuṭilaḥ smarārer yo mūrdhni jvalana-kapiśe bhāti nihitaḥ <br />
               sravan-mandākinyāḥ prati-divasa-siktena payasā kapālenonmuktaḥ sphaṭika-dhavalenāṅkura iva //
                <span class="ref">VidSrk_4.17*(46)</span></p>
            
            
            <p>kasyacit | (Skmsa.u.ka. 51, rājaśekharasya)</p>
            
            
            <p id="VidSrk_4.18*(47)">
               cyutām indor lekhāṃ ratikalaha-bhagnaṃ ca valayaṃ dvayaṃ cakrīkṛtya prahasita-mukhī śaila-tanayā <br />
               avocad yaṃ paśyedty avatu sa śivaḥ sā ca girijā sa ca krīḍā-candro daśana-kiraṇāpūrita-kalaḥ //
                <span class="ref">VidSrk_4.18*(47)</span></p>
            
            
            <p>vararuceḥ | (Skmsa.u.ka. 55, Svsu.ā. 66, Spdśā.pa. 96)</p>
            
            
            <p id="VidSrk_4.19*(48)">
               namas tuṅga-śiraś cumbicandra-cāmara-cārave <br />
               trailokya-nagarārambhamūla-stambhāya śambhave //
                <span class="ref">VidSrk_4.19*(48)</span></p>
            
            
            <p>kasyacit | (Skmsa.u.ka. 13, bāṇasya)</p>
            
            
            <p id="VidSrk_4.20*(49)">
               kṣipto hastāvalagnaḥ prasabham abhihato 'py ādadāno 'ṃśukāntaṃ gṛhṇan keśeṣv apāstaś caraṇa-nipatito nekṣitaḥ saṃbhrameṇa <br />
               āliṅgan yo 'vadhūtas tripura-yuvatibhiḥ sāśru-netrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ //
                <span class="ref">VidSrk_4.20*(49)</span></p>
            
            
            <p>(Amaru 2; Skmsa.u.ka. 76)</p>
            
            
            <p id="VidSrk_4.21*(50)">
               saṃdhyā-tāṇḍava-ḍambara-vyasanino bhīmasya caṇḍa-bhramivyānṛtyad-bhuja-daṇḍa-maṇḍala-bhuvo jhañjhānilāḥ pāntu vaḥ <br />
               yeṣām ucchalatāṃ javena jhagiti vyūheṣu bhūmībhṛtām uḍḍīneṣu viḍaujasā punar asau dambholir ālokitaḥ //
                <span class="ref">VidSrk_4.21*(50)</span></p>
            
            
            <p>(Skmsa.u.ka. 100; Smvsū.mu. 2.31)</p>
            
            
            <p id="VidSrk_4.22*(51)">
               keśeṣu prāk-pradīpas tvaci vikaṭa-caṭatkāra-sāro 'timātraṃ māṃse mandāyamānaḥ kṣarad-asṛji sṛjann asthiṣu ṣṭhātkṛtāni <br />
               majja-prāye 'ṅga-bhāge jhagiti rati-pater jājvalan projjvala-śrīr aśreyo vyasyatād vastrinayana-nayanopāntavānto hutāśaḥ //
                <span class="ref">VidSrk_4.22*(51)</span></p>
            
            
            <p id="VidSrk_4.23*(52)">
               pāyāt pārvaṇa-sāndhya-tāṇḍava-vidhau yasyollasat-kānano hemādriḥ karaṇāṅga-hāra-valanaiḥ sārdhendur āndolitaḥ <br />
               dhatte 'tyadbhuta-vismayena dharayā dhūtasya kānta-tviṣo lolat-kuntala-kuṇḍalasya śirasaḥ śobhāṃ sa vo dhūrjaṭiḥ //
                <span class="ref">VidSrk_4.23*(52)</span></p>
            
            
            <p id="VidSrk_4.24*(53)">
               kapāle gambhīraḥ kuhariṇi jaṭā-sandhiṣu kṛśaḥ samuttālaś cūḍābhujaga-phaṇa-ratna-vyatikare <br />
               mṛdur lekhākoṇe raya-vaśa-vilolasya śaśinaḥ punīyād dīrghaṃ svo hara-śirasi gaṅgā-kala-kalaḥ //
                <span class="ref">VidSrk_4.24*(53)</span></p>
            
            
            <p>(Skmsa.u.ka. 46, yogeśvarasya)</p>
            
            
            <p id="VidSrk_4.25*(54)">
               śāntyai vo 'stu kapāla-dāma jagatāṃ patur yadīyāṃ lipiṃ kvāpi kvāpi gaṇāḥ paṭhanti padaśo nāti-prasiddhākṣaram <br />
               viśvaṃ srakṣyati rakṣati kṣitim apām īśiṣyate śiṣyate nāgau rāgiṣu raṃsyate syati jagan nirvekṣyati dyām iti //
                <span class="ref">VidSrk_4.25*(54)</span></p>
            
            
            <p>bhojadevasya | (Skmsa.u.ka. 61)</p>
            
            
            <p id="VidSrk_4.26*(55)">
               jvālevordhva-visarpiṇī pariṇatasyāntas tapas tejaso gaṅgā-tuṅga-taraṅga-sarpa-vasatir valmīka-lakṣmīr iva <br />
               saṃdhyevārdra-mṛṇāla-komala-tanor indoḥ sahasthāyinī pāyād vas taruṇāruṇāṃśu-kapiśā śambhor jaṭā-saṃhatiḥ //
                <span class="ref">VidSrk_4.26*(55)</span></p>
            
            
            <p>(Skmsa.u.ka. 56, ravināgasya)</p>
            
            
            <p id="VidSrk_4.27*(56)">
               maulau vegād udañcaty api caraṇa-bhara-nyañcad-urvītalatvād akṣuṇṇa-svarga-loka-sthiti-mudita-sura-śreṣṭha-goṣṭhī-stutāya <br />
               saṃtrāsān niḥsarantyāpy avirata-visarad-dakṣiṇārdhānu-bandhād atyaktāyādri-putryā tirpurahara-jagat-kleśa-hantre namas te //
                <span class="ref">VidSrk_4.27*(56)</span></p>
            
            
            <p>(Skmsa.u.ka. 11, bāṇasya)</p>
            
            
            <p id="VidSrk_4.28*(57)">
               paryaṅkāśleṣa-bandha-dviguṇita-bhujaga-granthi-saṃvīta-jānor antaḥ-prāṇāvarodhād uparata-sakala-dhyāna-ruddhendriyasya <br />
               ātmany ātmānam eva vyapagata-karaṇaṃ paśyatas tattva-dṛṣṭyā śambhor vaḥ pātu śūnya-kṣaṇa-ghaṭita-laya-brahma-lagnaḥ samādhiḥ //
                <span class="ref">VidSrk_4.28*(57)</span></p>
            
            
            <p id="VidSrk_4.29*(58)">
               pāyād vārendu-mauler anavarata-bhujāvṛtti-vātormi-vegabhrāmyad-rudrārka-tārā-gaṇa-racita-mahā-lāta-cakrasya lāsyam <br />
               nyañcadbhūtsarpad-agni-skhalad-akhila-giritvaṅgad-uttāla-maulisphūrjac-candrāṃśu-niryan-nayana-rucira-sajjāhnavī-nirjharaḥ vaḥ //
                <span class="ref">VidSrk_4.29*(58)</span></p>
            
            
            <p id="VidSrk_4.30*(59)">
               mātar jīva kim etad añjali-puṭe tātena gopāyitaṃ vatsa svādu-phalaṃ prayacchati na me gatvā gṛhāṇa svayam <br />
               mātraivaṃ prahite guhe vighaṭayaty ākṛṣya saṃdhyāñjaliṃ śambhor bhagna-samādhi-ruddha-rabhaso hāsyodgamaḥ pātu vaḥ //
                <span class="ref">VidSrk_4.30*(59)</span></p>
            
            
            <p>yogeśvarasya | (Skmsa.u.ka. 38)</p>
            
            
            <p id="VidSrk_4.31*(60)">
               evaṃ sthāpaya subhru bāhu-latikām evaṃ kuru sthānakaṃ nātyuccair nama kuñcitāgra-caraṇaṃ māṃ paśya tāvat kṣaṇam <br />
               gaurīṃ nartayataḥ sva-vaktra-murajenāmbhodhara-dhvāninā śambhor vaḥ sukhayantu lambhita-layacchedāhatās tālikāḥ //
                <span class="ref">VidSrk_4.31*(60)</span></p>
            
            
            <p>tasyaiva | (Skmsa.u.ka. 26)</p>
            
            
            <p id="VidSrk_4.32*(61)">
               saṃvyānāṃśuka-pallaveṣu taralaṃ veṇī-guṇeṣu sthiraṃ mandaṃ kañcuka-sandhiṣu stana-taṭotsaṅgeṣu dīptārciṣam <br />
               ālokya tripurāvarodhana-vadhū-vargasya dhūma-dhvajaṃ hasta-srasta-śarāsano vijayate devo dayārdrekṣaṇaḥ //
                <span class="ref">VidSrk_4.32*(61)</span></p>
            
            
            <p>(Skmsa.u.ka. 73)</p>
            
            
            <p id="VidSrk_4.33*(62)">
               jaṭā-gulmotsaṅgaṃ praviśati śaśī bhasma-gahanaṃ phaṇīndro 'pi skandhād avatarati līlāñcita-phaṇaḥ <br />
               vṛṣaḥ śāṭhyaṃ kṛtvā vilikhati khurāgreṇa nayanaṃ yadā śambhuś cumbaty acala-duhitur vaktra-kamalam //
                <span class="ref">VidSrk_4.33*(62)</span></p>
            
            
            <p>rājaśekharasya --</p>
            
            
            <p id="VidSrk_4.34*(63)">
               nānā-vega-viniḥsṛta-tripathagā-vāri-pravāhākulaḥ śīghra-bhrānti-vaśāl-lalāṭa-nayanākālātapād bhīṣaṇaḥ <br />
               muṇḍālī-kuhara-prasarpad-anilāsphāla-pramukta-dhvaniḥ prāvṛṭ-kāla ivoditaḥ śiva-śiro-meghaḥ śivāyāstu vaḥ //
                <span class="ref">VidSrk_4.34*(63)</span></p>
            
            
            <p>kasyacit --</p>
            
            
            <p id="VidSrk_4.35*(64)">
               sa pātu viśvam adyāpi yasya mūrdhni navaḥ śaśī <br />
               gaurī-mukha-tiraskāralajjayeva na vardhate //
                <span class="ref">VidSrk_4.35*(64)</span></p>
            
            
            <p>dharmapālasya --</p>
            
            
            <p id="VidSrk_4.36*(65)">
               dig-vāsā iti satrapaṃ manasija-dveṣīti mugdha-smitaṃ sāścaryaṃ viṣamekṣaṇo 'yam iti ca trastaṃ kapālīti ca <br />
               mauli-svīkṛta-jāhnavīka iti ca prāptābhyasūyaṃ haraḥ pārvatyā sabhayaṃ bhujaṅga-valayīty ālokitaḥ pātu vaḥ //
                <span class="ref">VidSrk_4.36*(65)</span></p>
            
            
            <p>vinaya-devasya --</p>
            
            
            <p id="VidSrk_4.37*(66)*">
               phaṇini śikhi-graha-kupite śikhini ca tad-deha-valayitākulite /<br />
               avatād vo hara-guhayor ubhaya-paritrāṇa-kātaratā //
                <span class="ref">VidSrk_4.37*(66)*</span></p>
            
            
            <p>jātārdhavardhanasya --</p>
            
            
            <p id="VidSrk_4.38*(67)">
               sindūra-śrīr lalāṭe kanaka-rasa-mayaḥ karṇa-pāśāvataṃso vaktre tāmbūla-rāgaḥ pṛthu-kuca-kalase kuṅkumasyānulepaḥ <br />
               daityādhīśāṅganānāṃ jaghana-parisare lākṣika-kṣauma-lakṣmīr aśreyāṃsi kṣiṇotu tripura-hara-śarodgāra-janmānalo vaḥ //
                <span class="ref">VidSrk_4.38*(67)</span></p>
            
            
            <p>maṅgalasya | (Skmsa.u.ka. 77)</p>
            
            
            <p id="VidSrk_4.39*(68)">
               pāyād vaḥ sura-jāhnavī-jala-raya-bhrāmyaj-jaṭā-maṇḍalīvega-vyākula-nāganāyaka-phaṇā-phūtkāra-vātocchalam <br />
               saptāmbhonidhi-janma-caṇḍa-laharī-majjan-nabho-maṇḍalatrāsa-trasta-surāṅganā-kalakala-vrīḍā-vilakṣo haraḥ //
                <span class="ref">VidSrk_4.39*(68)</span></p>
            
            
            <p>karkarājasya (Skmsa.u.ka. 99, brahma-hareḥ)</p>
            
            
            <p id="VidSrk_4.40*(69)">
               purastād ānamra-tridaśapati-gārutmata-maṇer vataṃsa-trāsārter apasarati mauñjī-phaṇi-patau <br />
               purāriḥ saṃvṛṇvan vigalad-upasaṃvyānam ajine punītād vaḥ smera-kṣiti-dhara-sutāpāṅga-viṣayaḥ //
                <span class="ref">VidSrk_4.40*(69)</span></p>
            
            
            <p>dharmāśokasya --</p>
            
            
            <p id="VidSrk_4.41*(70)">
               jīrṇe 'py utkaṭa-kāla-kūṭa-kavale dagdhe haṭhān manmathe nīte bhāsura-bhāla-netra-tanutāṃ kalpānta-dāvānale <br />
               yaḥ śaktyā samalaṃkṛto 'pi śaśinaṃ śrī-śailajāṃ svardhunīṃ dhatte kautuka-rāja-nīti-nipuṇaḥ pāyāt sa vaḥ śaṅkaraḥ //
                <span class="ref">VidSrk_4.41*(70)</span></p>
            
            
            <p>kavirājasya --</p>
            
            
            <p>iti śrī-maheśvara-vrajyā</p>
            
            <p>||4||</p>
            
            </div>
         
         <div id="d1e2088">
            
            <h3>5. tatas tad-varga-vrajyā</h3>
            
            <p id="VidSrk_5.1*(71)">
               devī sūnum asūta nṛtyata gaṇāḥ kiṃ tiṣṭhatety udbhuje harṣād bhṛṅgariṭāvayācita-girā cāmuṇḍayāliṅgite <br />
               avyād vo hata-dundubhi-svana-ghana-dhvānātiriktas tayor anyonya-pracalāsthit-pañjara-raṇat-kaṅkāla-janmā ravaḥ //
                <span class="ref">VidSrk_5.1*(71)</span></p>
            
            
            <p>yogeśvarasya | (Skmsa.u.ka. 158, Smvsū.mu. 2.55)</p>
            
            
            <p id="VidSrk_5.2*(72)*">
               rakṣatu vaḥ stana-yugalaṃ hari-kari-kumbhānukāri giri-guhituḥ /<br />
               śaṅkara-dṛḍha-kaṇṭha-graha-pīḍana-bhasmāṅga-rāga-vicchuritam //
                <span class="ref">VidSrk_5.2*(72)*</span></p>
            
            
            <p>(dakṣasya)</p>
            
            
            <p id="VidSrk_5.3*(73)">
               sāvaṣṭambha-niśumbha-saṃbhramanamad-bhūgola-niṣpīḍananyañcat-karpara-kūrma-kampa-vicaṭad-brahmāṇḍa-khaṇḍa-sthiti <br />
               pātāla-pratimalla-galla-vivara-prakṣipta-saptārṇavaṃ vande nandita-nīlakaṇṭha-pariṣad-vyakta-rddhi vaḥ krīḍitam //
                <span class="ref">VidSrk_5.3*(73)</span></p>
            
            
            <p>kasyacit --</p>
            
            
            <p id="VidSrk_5.4*(74)">
               bho bho dik-patayaḥ prayāta parataḥ khaṃ muñcatāmbhomucaḥ pātālaṃ vraja medini praviśata kṣoṇī-talaṃ kṣmābhṛtaḥ <br />
               brahmann unnaya dūram ātma-sadanaṃ devasya me nṛtyataḥ śambhoḥ saṃkaṭam etad ity avatu vaḥ protsāraṇā nandinaḥ //
                <span class="ref">VidSrk_5.4*(74)</span></p>
            
            
            <p>(Skmsa.u.ka. 93, yogeśvarasya; Smvsū.mu. 2.30)</p>
            
            
            <p id="VidSrk_5.5*(75)">
               svedas te katham īdṛśaḥ priyatame tvan-netra-vahner vibho kasmāt kampitam etad induvadane bhogīndra-bhīter bhava <br />
               romāñcaḥ katham eṣa devi bhagavan gaṅgāmbhasāṃ śīkarar itthaṃ bhartari bhāva-gopana-parā gaurī ciraṃ pātu vaḥ //
                <span class="ref">VidSrk_5.5*(75)</span></p>
            
            
            <p>(Skmsa.u.ka. 116, lakṣmīdharasya)</p>
            
            
            <p id="VidSrk_5.6*(76)">
               ārdrāṃ kaṇṭhe mukhābja-srajam avanamayaty ambikā jānulambāṃ sthāne kṛtvendulekhāṃ nibiḍayati jaṭāḥ pannagendreṇa nandī <br />
               kālaḥ kṛttiṃ nibadhnāty upanayati kare kāla-rātriḥ kapālaṃ śambhor nṛtyāvatāre pariṣad iti pṛthag vyāpṛtā vaḥ punātu //
                <span class="ref">VidSrk_5.6*(76)</span></p>
            
            
            <p>(Skmsa.u.ka. 91, śatānandasya, Smvsū.mu. 2.29)</p>
            
            
            <p id="VidSrk_5.7*(77)">
               śṛṅgaṃ bhṛṅgin vimuñca tyaja gaja-vadana tvaṃ ca lāṅgūla-mūlaṃ mandānando 'si nandinn alam abala mahākāla kaṇṭha-graheṇa <br />
               ity uktvā nīyamānaḥ sukhayatu vṛṣabhaḥ pārvatī-pāda-mūle paśyann akṣair vilakṣaṃ valita-gala-calat-kambalaṃ tryambakaṃ vaḥ //
                <span class="ref">VidSrk_5.7*(77)</span></p>
            
            
            <p>abhinandasya | (Skmsa.u.ka. 159)</p>
            
            
            <p id="VidSrk_5.8*(78)">
               gaurī-vibhajyamānārdhasaṃkīrṇe hara-mūrdhani <br />
               amba dviguṇa-gambhīre bhāgīrathi namo 'stu te //
                <span class="ref">VidSrk_5.8*(78)</span></p>
            
            
            <p>kasyacit (Skmsa.u.ka. 49, Smvsū.mu. 1.24)</p>
            
            
            <p id="VidSrk_5.9*(79)">
               devasyāmbuja-saṃbhavasya bhavanād ambhodhim āgāmukā seyaṃ mauli-vibhūṣaṇaṃ bhagavato bhargasya bhāgīrathī <br />
               udyātān apahāya vigraham iha srotaḥ-pratīpān api srotas tīvrataratvarā gamayati drāg brahmalokaṃ janān //
                <span class="ref">VidSrk_5.9*(79)</span></p>
            
            
            <p id="VidSrk_5.10*(80)">
               prātaḥ kālāñjana-paricitaṃ vīkṣya jāmātur oṣṭhaṃ kanyāyāś ca stana-mukulayor aṅgulī-bhasma-mudrāḥ <br />
               premollāsāj jayati madhuraṃ sasmitābhir vadhūbhir gaurī-mātuḥ kim api kim api vyāhṛtaṃ karṇa-mūle //
                <span class="ref">VidSrk_5.10*(80)</span></p>
            
            
            <p>śubhāṅgasya --</p>
            
            
            <p id="VidSrk_5.11*(81)">
               lākṣā-rāgaṃ harati śikharāj jāhnavī-vāri yeṣāṃ ye tatvanti srajam adhijaṭā-maṇḍalaṃ mālatīnām <br />
               pratyutsarpad-vimala-kiraṇair yais tirodhānam indor devyāḥ sthāṇau caraṇa-patite te nakhāḥ pāntu viśvam //
                <span class="ref">VidSrk_5.11*(81)</span></p>
            
            
            <p>dakṣasya | (Skmsa.u.ka. 107, kasyacit)</p>
            
            
            <p id="VidSrk_5.12*(82)">
               miśrībhūtāṃ tava tanulatāṃ bibhrato gauri kāmaṃ devasya syād avirala-parīrambha-janmā pramodaḥ <br />
               kintu prema-stimita-madhura-snigdha-mugdhā na dṛṣṭir dṛṣṭety antaḥkaraṇam asakṛt tāmyati tryambakasya //
                <span class="ref">VidSrk_5.12*(82)</span></p>
            
            
            <p>bhagīrathasya | (Skmsa.u.ka. 139)</p>
            
            
            <p id="VidSrk_5.13*(83)">
               avyād vo valikāṅghri-pāta-vicalad-bhūgola-helonmukhabhrāmyad-dik-kari-kalpitānukaraṇo nṛtyad-gaṇa-grāmaṇīḥ <br />
               yasyoddaṇḍita-śuṇḍa-puṣkara-marud-vyākṛṣṭa-sṛṣṭaṃ muhus tārā-cakraṃ udakta-śīkara-pṛṣal-līlām ivābhyasyati //
                <span class="ref">VidSrk_5.13*(83)</span></p>
            
            
            <p>rājaśekharasya --</p>
            
            
            <p id="VidSrk_5.14*(84)">
               sānandaṃ nandi-hastāhata-muraja-ravāhūta-kaumāra-barhitrāsān nāsāgra-randhraṃ viśati phaṇi-patau bhoga-saṃkoca-bhāji <br />
               gaṇḍoḍḍīnāli-mālā-mukharita-kakubhas tāṇḍave śūla-pāṇer vaināyakyaś ciraṃ vo vadana-vidhutayaḥ pāntu cītkāra-vatyaḥ //
                <span class="ref">VidSrk_5.14*(84)</span></p>
            
            
            <p>bhavabhūteḥ | (mālatīmādhavamā.mā. 1.2)</p>
            
            
            <p id="VidSrk_5.15*(85)">
               yad ambā tāto vā dvayam idam agād eka-tanutāṃ tad-ardhaṃ cārdhaṃ ca kva nu gatam athāryaḥ kathayatu <br />
               jagat tat taj jātaṃ sakala-nara-nārī-mayam iti pratītiṃ kurvāṇo jayati śikhi-bhartur gaja-mukhaḥ //
                <span class="ref">VidSrk_5.15*(85)</span></p>
            
            
            <p id="VidSrk_5.16*(86)*">
               bhava-jaladhi-jalāvalamba-yaṣṭir mahiṣa-mahāsura-śaila-vajra-dhārā /<br />
               hara-hṛdaya-taḍāga-rāja-haṃsī diśatu śivaṃ jagataś ciram //
                <span class="ref">VidSrk_5.16*(86)*</span></p>
            
            
            <p>bhagīrathasya (Skmsa.u.ka. 108, bhagīratha-dattasya)</p>
            
            
            <p id="VidSrk_5.17*(87)*">
               śūlāhata-mahiṣāsura-rudhira-cchuritādharāmbarā gaurī /<br />
               puṣpavatīva sa-lajjā hasita-hara-nirīkṣitā jayati //
                <span class="ref">VidSrk_5.17*(87)*</span></p>
            
            
            <p>gonandasya --</p>
            
            
            <p id="VidSrk_5.18*(88)">
               pratyāsanna-vivāha-maṅgala-vidhau devārcana-vyastayā dṛṣṭvāgre pariṇetur eva likhitāṃ gaṅgādharasyākṛtim <br />
               unmāda-smita-roṣa-lajjitam asau gauryā kathaṃcic cirād vṛddha-strī-vacanāt priye vinihitaḥ puṣpāñjaliḥ pātu vaḥ //
                <span class="ref">VidSrk_5.18*(88)</span></p>
            
            
            <p>bhāsasya | (Skmsa.u.ka. 112, Spdśā.pa. 102, Smvsū.mu. 2.37)</p>
            
            
            <p id="VidSrk_5.19*(89)*">
               śikhipatir atidurlaḍitaḥ pitror abhilaṣati madhyam adhiśayitum /<br />
               tāv apy eka-śarīrāv iti viṣamāśaś ciraṃ jayati //
                <span class="ref">VidSrk_5.19*(89)*</span></p>
            
            
            <p id="VidSrk_5.20*(90)">
               ambeyaṃ neyam ambā na hi khara-kapiśaṃ śmaśru tasyā mukhārdhe tāto 'yaṃ naiṣa tātaḥ stanaṃ urasi pitur dṛṣṭavān nāham atra <br />
               keyaṃ ko 'yaṃ kiṃ etad yuvatir atha pumān vastu kiṃ syāt tṛtīyaṃ śambhoḥ saṃvīkṣya rūpād apasarati guhaḥ śaṅkitaḥ pātu yuṣmān //
                <span class="ref">VidSrk_5.20*(90)</span></p>
            
            
            <p id="VidSrk_5.21*(91)">
               svecchā-ramyaṃ luṭhitvā pitur urasi citā-bhasma-dhūlī-citāṅgo gaṅgā-vāriṇy agādhe jhaṭiti hara-jaṭā-jūṭato datta-jhampaḥ <br />
               sadyaḥ sītkāra-kārī jala-jaḍima-raṇa-hanta-paṅktir guho vaḥ kampī pāyād apāyāj jvalita-śikhi-śikhe cakṣuṣi nyasta-hastaḥ //
                <span class="ref">VidSrk_5.21*(91)</span></p>
            
            
            <p>bāṇasya | (Skmsa.u.ka. 146, Smvsū.mu. 2.43)</p>
            
            
            <p id="VidSrk_5.22*(92)">
               haṃsa-śreṇi-kutūhalena kalayan bhūṣā-kapālāvalīṃ bālām indukalāṃ mṛṇāla-rabhasād āndolayan pāṇinā <br />
               raktāmbhoja-dhiyā ca locana-puṭaṃ lālāṭam udghāṭayan pāyād vaḥ pitur aṅka-bhāk śiśu-jana-krīḍonmukhaḥ ṣaṇ-mukhaḥ //
                <span class="ref">VidSrk_5.22*(92)</span></p>
            
            
            <p>balabhadrasya | (Skmsa.u.ka. 149)</p>
            
            
            <p id="VidSrk_5.23*(93)">
               kapolād uḍḍīnair bhaya-vaśa-vilolair madhukarair madāmbhaḥ-saṃlobhād upari patituṃ baddha-paṭalaiḥ <br />
               calad-barha-cchatra-śriyam iva dadhāno 'tirucirām avighnaṃ herambo jagad-agha-vighātaṃ ghaṭayatu //
                <span class="ref">VidSrk_5.23*(93)</span></p>
            
            
            <p>(Skmsa.u.ka. 142)</p>
            
            
            <p id="VidSrk_5.24*(94)">
               ekaḥ sa eva paripālayatāj jaganti gaurī-girīśa-caritānukṛtiṃ dadhānaḥ <br />
               ābhāti yo daśana-śūnya-mukhaika-deśadehārdha-hārita-vadhūka ivaka-dantaḥ //
                <span class="ref">VidSrk_5.24*(94)</span></p>
            
            
            <p>(Skmsa.u.ka. 141, vasukalpasya)</p>
            
            
            <p id="VidSrk_5.25*(95)">
               arciṣmanti vidārya vaktra-kuharāṇy āsṛk-kvaṇo vāsukes tarjanyā viṣa-karburān gaṇayataḥ saṃspṛśya dantāṅkurān <br />
               ekaṃ trīṇi navāṣṭa sapta ṣaḍ-ativyastāsta-saṃkhyā-kramā vācaḥ śaktidharasya śaiśava-kalāḥ kurvantu vo maṅgalam //
                <span class="ref">VidSrk_5.25*(95)</span></p>
            
            
            <p>(Skmsa.u.ka. 147; Spdśā.pa. 105)</p>
            
            
            <p id="VidSrk_5.26*(96)">
               suptaṃ pakṣa-puṭe nilīna-śirasaṃ sṛṣṭvā mayūraṃ puraḥ kṛttaṃ kena śiro 'sya tāta katham ity ākrandataḥ śaiśavāt <br />
               antarhāsa-pināki-pāṇi-yugala-sphālollasac-cetasas tan-mūrdhekṣaṇa-tarpitasya hasitaṃ pāyāt kumārasya vaḥ //
                <span class="ref">VidSrk_5.26*(96)</span></p>
            
            
            <p>(Skmsa.u.ka. 148)</p>
            
            
            <p id="VidSrk_5.27*(97)">
               carcāyāḥ katham eṣa rakṣati sadā sadyo nṛ-muṇḍa-srajaṃ caṇḍīkeśariṇo vṛṣaṃ ca bhujagān sūnor mayūrād api <br />
               ity antaḥparibhāvayan bhagavato dīrghaṃ dhiyaḥ kauśalaṃ kūṣmāṇḍo dhṛti-saṃbhṛtām anudinaṃ puṣṇāti tunda-śriyam //
                <span class="ref">VidSrk_5.27*(97)</span></p>
            
            
            <p>(Skmsa.u.ka. 157, kasyacit)</p>
            
            
            <p id="VidSrk_5.28*(98)">
               kasmāt tvaṃ tāta gehād aparam abhinavā brūhi kā tatra vārtā devyā devo jitaḥ kiṃ vṛṣa-ḍamaru-citā-bhasma-bhogīndra-candrān <br />
               ity evaṃ barhināthe kathayati sahasā bhartṛ-bhikṣā vibhūṣā vaiguṇyodvega-janmā jagad avatu ciraṃ hāravo bhṛṅgirīṭeḥ //
                <span class="ref">VidSrk_5.28*(98)</span></p>
            
            
            <p>tuṅgasya (Skmsa.u.ka. 152, tuṅgokasya)</p>
            
            
            <p id="VidSrk_5.29*(99)">
               sthūlo dūramayaṃ na yāsyati kṛśo naiṣa prayāṇa-kṣamas tenaikasya mamaiva tatra kaśipu-prāptiḥ parā dṛśyate <br />
               ity ādau paricintitaṃ pratimuhus tad-bhṛṅgi-kūṣmāṇḍayor anyonya-pratikūlam īśa-śivayoḥ pāṇigrahe pātu vaḥ //
                <span class="ref">VidSrk_5.29*(99)</span></p>
            
            
            <p>(Skmsa.u.ka. 156)</p>
            
            
            <p id="VidSrk_5.30*(100)">
               jyākṛṣṭi-baddha-khaṭakāmukha-pāṇi-pṛṣṭhapreṅkhan-nakhāṃśu-caya-saṃvalito 'mbikāyāḥ <br />
               tvāṃ pātu mañjarita-pallava-karṇapūralobha-bhramad-bhramara-vibhrama-bhṛt-kaṭākṣaḥ //
                <span class="ref">VidSrk_5.30*(100)</span></p>
            
            
            <p>[Amaru 1; Skmsa.u.ka. 123]</p>
            
            
            <p id="VidSrk_5.31*(101)">
               yātas te 'dhara-khaṇḍanāt paribhavaḥ kāpālikād amba yaḥ sa brahmādiṣu kathyatām iti muhur vāṇīṃ guhe jalpati <br />
               gaurīṃ hasta-yugena ṣaṇ-mukha-vaco roddhuṃ nirīkṣyākṣamāṃ vailakṣyāc caturāsya-niṣphala-parāvṛttiś ciraṃ pātu vaḥ //
                <span class="ref">VidSrk_5.31*(101)</span></p>
            
            
            <p>kasyacit (Skmsa.u.ka. 5, Smvsū.mu. 2.105)</p>
            
            
            <p id="VidSrk_5.32*(102)">
               gonāsāya viyojitāgadarajāḥ sarpāya baddhauṣadhiḥ pāṇisthāya viṣāya vīryamahate kaṇṭhe maṇiṃ bibhratī <br />
               bhartur bhūta-gaṇāya gotra-jaratī-nirdiṣṭa-mantrākṣarā rakṣatv adri-sutā vivāha-samaye prītā ca bhītā ca vaḥ //
                <span class="ref">VidSrk_5.32*(102)</span></p>
            
            
            <p>rājaśekharasya | (Skmsa.u.ka. 111)</p>
            
            
            <p id="VidSrk_5.33*(103)">
               dig-vāsā yadi tat kim asya dhanuṣā sāstrasya kiṃ bhasmanā bhasmāṅgasya kim aṅganā yadi ca sā kāmaṃ paridveṣṭi kim <br />
               ity anyonya-viruddha-ceṣṭitam idaṃ paśyan nija-svāmino bhṛṅgī sāndra-śirāvanaddha-paruṣaṃ dhatte 'sthi-śeṣaṃ vapuḥ //
                <span class="ref">VidSrk_5.33*(103)</span></p>
            
            
            <p>(Skmsa.u.ka. 151, yogeśvarasya)</p>
            
            
            <p>|| iti śiva-gaṇa-vrajyā ||</p>
            
            <p>||5||</p>
            
            </div>
         
         <div id="d1e2737">
            
            <h3>6. tato hari-vrajyā</h3>
            
            <p id="VidSrk_6.1*(104)">
               asti śrī-stana-patra-bhaṅgam akarī-mudrāṅkitoraḥ-sthalī devaḥ sarva-jagat-patir madhu-vadhū-vaktrābja-candrodayaḥ <br />
               krīḍā-kroḍa-tanor navendu-viśade daṃṣṭrāṅkure yasya bhūr bhāti sma pralayābdhi-palvala-talotkhātaika-mustākṛtiḥ //
                <span class="ref">VidSrk_6.1*(104)</span></p>
            
            
            <p>vākpatirājasya | (Skmsa.u.ka. 192, nagnasya)</p>
            
            
            <p id="VidSrk_6.2*(105)">
               pṛṣṭha-bhrāmyad amanda-mandara-giri-grāvāgra-kaṇḍūyanān nidrāloḥ kamaṭhākṛter bhagavataḥ śvāsānilāḥ pāntu vaḥ <br />
               yat-saṃskāra-kalānuvartana-vaśād velā-chalenāmbhasāṃ yātāyātam ayantritaṃ jala-nidher nādyāpi viśrāmyati //
                <span class="ref">VidSrk_6.2*(105)</span></p>
            
            
            <p>vākpati-rājasya (BhP 12.13.2; Skmsa.u.ka. 186, keśaṭācāryasya, Svsu.ā. 36)</p>
            
            
            <p id="VidSrk_6.3*(106)">
               niṣpratyūham upāsmahe bhagavataḥ kaumodakī-lakṣmaṇaḥ koka-prīti-cakora-pāraṇa-paṭū jyotiṣmatī locane <br />
               yābhyām ardha-vibodha-mugdha-madhura-śrīr ardha-nidrāyito nābhī-palvala-puṇḍarīka-mukulaḥ kamboḥ sapatnī-kṛtaḥ //
                <span class="ref">VidSrk_6.3*(106)</span></p>
            
            
            <p>(Ar.a.rā. 1.1)</p>
            
            
            <p id="VidSrk_6.4*(107)">
               viramati mahā-kalpe nābhī-pathaika-niketanas tribhuvana-puraḥ-śilpī yasya pratikṣaṇam ātmabhūḥ <br />
               kim adhikaraṇā kīdṛk kasya vyavasthitir ity asāvudaram aviśad draṣṭuṃ tasmai jagan-nidhaye namaḥ //
                <span class="ref">VidSrk_6.4*(107)</span></p>
            
            
            <p>murārer etau | (Ar.a.rā. 1.2, Smvsū.mu. 1.33)</p>
            
            
            <p id="VidSrk_6.5*(108)">
               rādhe tvaṃ kupitā tvam eva kupitā ruṣṭāsi bhūmer yato mātā tvaṃ jagatāṃ tvam eva jagatāṃ mātā na vijño 'paraḥ <br />
               devi tvaṃ parihāsa-keli-kalahe 'nantā tvam evety asau smero vallava-sundarīm avanamac chauriḥ śriyaḥ vaḥ kriyāt //
                <span class="ref">VidSrk_6.5*(108)</span></p>
            
            
            <p>vākpatirājasya | (Skmsa.u.ka. 276 vākpateḥ; Pvpadyā.. 284)</p>
            
            
            <p id="VidSrk_6.6*(109)">
               ko 'yaṃ dvāri hariḥ prayāhy upavanaṃ śākhāmṛgeṇātra kiṃ kṛṣṇo 'haṃ dayite bibhemi sutarāṃ kṛṣṇaḥ kathaṃ vānaraḥ <br />
               mugdhe 'haṃ madhusūdano vraja latāṃ tām eva puṣpāsavām itthaṃ nirvacanīkṛto dayitayā hrīṇo hariḥ pātu vaḥ //
                <span class="ref">VidSrk_6.6*(109)</span></p>
            
            
            <p>śubhaṅkarasya | (sa.u.ka. Srk 277, Sv.su.ā. 104, Spdśā.pa. 122)</p>
            
            
            <p id="VidSrk_6.7*(110)">
               mandra-kvāṇita-veṇur ahni śithile vyāvartayan gokulaṃ barhāpīḍakam uttamāṅga-racitaṃ godhūli-dhumraṃ dadhat <br />
               mlāyantyā vana-mālayā parigataḥ śrānto 'pi ramyākṛtir gopa-strī-nayanotsavo vitaratu śreyāṃsi vaḥ keśavaḥ //
                <span class="ref">VidSrk_6.7*(110)</span></p>
            
            
            <p>kasyacit || (Kvs 22, Skmsa.u.ka. 284, Pvpadyā. 256)</p>
            
            
            <p id="VidSrk_6.8*(111)">
               viṣṇor dānava-vāhinī-pramatha-neṣṭyāpūraṇāyādarād āttaḥ pāṇi-yugodareṇa karaja-śreṇyā śriyālambhitaḥ <br />
               niryāto vadanena kukṣi-vasateḥ patyus talād arṇasāṃ śaṅkho 'patya-paramparāvṛta iva śreyāṃsi puṇātu vaḥ //
                <span class="ref">VidSrk_6.8*(111)</span></p>
            
            
            <p id="VidSrk_6.9*(112)*">
               sa jayaty ādi-varāho daṃṣṭrāniṣpiṣṭa-kula-giri-kaseruḥ /<br />
               yasya puraḥ sura-kariṇaḥ sāṅkura-māṣopamā jātāḥ //
                <span class="ref">VidSrk_6.9*(112)*</span></p>
            
            
            <p id="VidSrk_6.10*(113)">
               jīyāsuḥ śakulākṛter bhagavataḥ puccha-cchaṭācchoṭanād udyantaḥ śata-candritāmbara-talaṃ te bindavaḥ saindhavāḥ <br />
               yair vyāvṛtya patadbhir aurva-śikhinas tejo-jaṭālaṃ vapuḥ pānādhmāna-vaśād arocaka-rujaś cakre cirasyāspadam //
                <span class="ref">VidSrk_6.10*(113)</span></p>
            
            
            <p id="VidSrk_6.11*(114)">
               kutas tvam aṇukaḥ svataḥ svam iti kiṃ na yat kasyacit kim icchasi pada-trayaṃ nanu bhuvā kim ity alpayā <br />
               dvijasya śamino mama tribhuvanaṃ tad ity āśayo harer jayati nihnutaḥ prakaṭitaś ca vakroktibhiḥ //
                <span class="ref">VidSrk_6.11*(114)</span></p>
            
            
            <p>(Skmsa.u.ka. 213, vākpateḥ)</p>
            
            
            <p id="VidSrk_6.12*(115)">
               śreyo 'syāś ciram astu mandara-girer māghāni pāśrvair iyaṃ māvaṣṭambhi mahormibhiḥ phaṇipater māle 'pi lālā-viṣaiḥ <br />
               ity ākūta-juṣaḥ śriyaṃ jala-nidher ardhotthitāṃ paśyato vācontaḥ-sphuritā bahir vikṛtibhir vyaktā hareḥ pātu vaḥ //
                <span class="ref">VidSrk_6.12*(115)</span></p>
            
            
            <p>(Skmsa.u.ka. 321)</p>
            
            
            <p id="VidSrk_6.13*(116)">
               caṭac-caṭini carmaṇi ccham iti cocchala-cchoṇite dhagad-dhag iti medasi sphuṭataro 'sthiṣu ṣṭhād iti <br />
               punātu bhavato harer amara-vairi-nāthorasi kvaṇatkaraja-pañjara-krakaca-kāṣa-janmānalaḥ //
                <span class="ref">VidSrk_6.13*(116)</span></p>
            
            
            <p>vākpater etau | (Skmsa.u.ka. 197; Spdśā.pa. 126, Smvsū.mu. 2.77)</p>
            
            
            <p id="VidSrk_6.14*(117)">
               vande bhuja-bhramita-mandara-mathyamānadugdhābdhi-dugdha-kaṇa-vicchurita-cchavīkam <br />
               nakṣatra-karbura-viyat-pratirodhi-nindadunnidra-kairava-taḍāgam uro murāreḥ //
                <span class="ref">VidSrk_6.14*(117)</span></p>
            
            
            <p>murāreḥ --</p>
            
            
            <p id="VidSrk_6.15*(118)">
               bhramati girirāṭ pṛṣṭhe garjaty upaśruti sāgaro dahati vitata-jvālā-jālo jaganti viṣānalaḥ <br />
               sa tu vinihita-grīvākāṇḍaḥ kaṭāha-puṭāntare svapiti bhagavān kūrmo nidrābharālasa-locanaḥ //
                <span class="ref">VidSrk_6.15*(118)</span></p>
            
            
            <p>kasyacit --</p>
            
            
            <p id="VidSrk_6.16*(119)">
               bhakti-prahva-vilokana-praṇayinī nīlotpala-spardhinī dhyānālambanatāṃ samādhi-niratair nīte hita-prāptaye <br />
               lāvaṇyasya mahā-nidhī rasikatāṃ lakṣmī-dṛśos tanvatī yuṣmākaṃ kurutāṃ bhavārti-śamanaṃ netre tanur vā hareḥ //
                <span class="ref">VidSrk_6.16*(119)</span></p>
            
            
            <p id="VidSrk_6.17*(120)">
               pucchodasta-visāriṇo jalanidheḥ svar-gaṅgayā saṃgamaśraddhāhūta-khalat-purātana-munir mīno hariḥ pātu vaḥ <br />
               yasminn uddharati śrutīḥ pṛthutarād oṅkāra-sāra-dhvaner madhye-sindhu viyan-mayo jala-mayaḥ stambhas tv abhūd ambare //
                <span class="ref">VidSrk_6.17*(120)</span></p>
            
            
            <p id="VidSrk_6.18*(121)">
               jṛmbhāvijṛmbhita-dṛśaḥ prathama-prabuddhalakṣmī-karāmburuha-lālana-lālasasya <br />
               gātrāpavṛtti-bhara-kharvita-śeṣam avyād avyāhataṃ murajitaḥ kṛtaka-prasuptam //
                <span class="ref">VidSrk_6.18*(121)</span></p>
            
            
            <p id="VidSrk_6.19*(122)">
               mayānviṣṭo dhūrtaḥ sa sakhi nikhilām eva rajanīm iha syād atra syād iti nipuṇam anyām abhisṛtaḥ <br />
               na dṛṣṭo bhāṇḍīre taṭa-bhuvi na govardhana-girer na kālindyāḥ kūle na ca nicula-kuñje muraripuḥ //
                <span class="ref">VidSrk_6.19*(122)</span></p>
            
            
            <p id="VidSrk_6.20*(123)">
               śyāmoccandrā svapiti na śiśo naiti mām amba nidrā nidrāhetoḥ śṛṇu suta kathāṃ kām apūrvāṃ kuruṣva <br />
               vyaktaḥ stambhān naraharir abhūd dānavaṃ dārayiṣyann ity uktasya smitam udayate devakī-nandanasya //
                <span class="ref">VidSrk_6.20*(123)</span></p>
            
            
            <p>śatānandasya | (Skmsa.u.ka. 257; Pk 151 sarvānandasya; BRK 5.1761)</p>
            
            
            <p id="VidSrk_6.21*(124)">
               kharva-granthi-vimukta-sandhi-vikasad-vakṣaḥ-sphurat-kaustubhaṃ niryan nābhi-saroja-kuḍmala-kuṭī-gambhīra-sāmaedhvani <br />
               pātrāvāpti-samutsukena balinā sānandam ālokitaṃ pāyād vaḥ krama-vardhamāna-mahimāścaryaṃ murārer vapuḥ //
                <span class="ref">VidSrk_6.21*(124)</span></p>
            
            
            <p>(Skmsa.u.ka. 220, vākpatirājasya)</p>
            
            
            <p id="VidSrk_6.22*(125)">
               uttiṣṭhantyā ratānte bharam uragapatau pāṇinaikena kṛtvā dhṛtvā cānyena vāso vigalita-kabarī-bhāram aṃśaṃ vahantyāḥ <br />
               bhūyas tat-kāla-kānti-dviguṇita-surata-prītinā śauriṇā vaḥ śayyām ālambya nītaṃ vapur alasa-lasad-bāhu lakṣmyāḥ punātu //
                <span class="ref">VidSrk_6.22*(125)</span></p>
            
            
            <p>vara-ruceḥ (Sksa.ka.ā. 2.33, V 165, Vs 1.3; Skmsa.u.ka. 339, Svsu.ā. 79, Spdśā.pa.
               135)</p>
            
            
            <p id="VidSrk_6.23*(126)">
               saṃpūrṇaḥ punar abhyudeti kiraṇair indus tato dantinaḥ kumbha-dvandvam idaṃ punaḥ surataror agrollasan-mañjarī <br />
               itthaṃ yad-vadana-stana-dvaya-valad-romāvalīṣu bhramaḥ kṣīrābdher mathane 'bhavad-diviṣadāṃ lakṣmīr asāv astu vaḥ //
                <span class="ref">VidSrk_6.23*(126)</span></p>
            
            
            <p>kasyacit || (Skmsa.u.ka. 326)</p>
            
            
            <p id="VidSrk_6.24*(127)">
               bha-bha-bhramati medinī la-la-la-landate candramāḥ kṛ-kṛṣṇa vavada drutaṃ ha-ha-hasanti kiṃ vṛṣṇayaḥ <br />
               sisīdhu mu-mu-muñca me pa-pa-pa-pāna-pātre sthitaḥ mada-skhalitam ālapan hala-dharaḥ śriyaḥ vaḥ kriyāt //
                <span class="ref">VidSrk_6.24*(127)</span></p>
            
            
            <p>puruṣottama-devasya | (Skmsa.u.ka. 238; Brsbha.ra.si. 2.4.37)</p>
            
            
            <p id="VidSrk_6.25*(128)">
               kiṃ kiṃ siṃhas tataḥ kiṃ nara-sadṛśa-vapur deva citraṃ gṛhīto naivaṃ tat ko 'tra jīva drutam upanaya taṃ nanv ayaṃ prāpta eva <br />
               cāpaṃ cāpaṃ na khaḍgaṃ tvaritataram aho karkaśatvaṃ nakhānām itthaṃ daityādhirājaṃ nija-nakha-kuliśair jaghnivān yas sa vo 'vyāt //
                <span class="ref">VidSrk_6.25*(128)</span></p>
            
            
            <p>śrī-vyāsa-pādānām | (Skmsa.u.ka. 200, Smvsū.mu. 2.76)</p>
            
            
            <p id="VidSrk_6.26*(129)">
               devas tvām eka-jaṅghāvalayita-laguḍo mūrdhni vinyasta-bāhur gāyan go-yuddha-gītīr uparacita-śiraḥ-śekharaḥ pragraheṇa <br />
               darpa-sphūrjan-mahokṣa-dvaya-samara-rasābaddha-dīrghānurāgaḥ krīḍā-gopāla-mūrtir muraripur avatād ātta-gorakṣa-līlaḥ //
                <span class="ref">VidSrk_6.26*(129)</span></p>
            
            
            <p>śrī-sonnokasya | (Skmsa.u.ka. 288; Pvpadyā. 152)</p>
            
            
            <p id="VidSrk_6.27*(130)">
               jayanti nirdārita-daitya-vakṣaso nṛsiṃha-rūpasya harer nakhāṅkurāḥ <br />
               vicintya yeṣāṃ caritaṃ surārayaḥ priyā-nakhebhyo 'pi rateṣu bibhyati //
                <span class="ref">VidSrk_6.27*(130)</span></p>
            
            
            <p>kasyacit (Skmsa.u.ka. 205)</p>
            
            
            <p id="VidSrk_6.28*(131)">
               ete lakṣmaṇa jānakī-virahiṇaṃ māṃ khedayanty ambudā marmāṇīva ca ghaṭṭayanty alam amī krūrāḥ kadambānilāḥ <br />
               itthaṃ vyāhṛta-pūrva-janma-viraho yo rādhayā vīkṣitaḥ serṣyaṃ śaṅkitayā sa vaḥ sukhayatu svapnāyamāno hariḥ //
                <span class="ref">VidSrk_6.28*(131)</span></p>
            
            
            <p>śubhāṅkasya | (KK 2.69(70); Skmsa.u.ka. 263, Pvpadyā. 252)</p>
            
            
            <p id="VidSrk_6.29*(132)">
               mithyā-kaṇḍūti-sācīkṛta-gala-saraṇir yeṣu jāto garutmān ye nidrāṃ nāṭayadbhiḥ śayana-phaṇi-phaṇair lakṣitā na śrutāś ca <br />
               ye ca dhyānānubandha-cchala-mukula-dṛśā vedhasā naiva dṛṣṭās te lakṣmīṃ narmayanto nidhuvana-vidhayaḥ pāntu vo mādhavasya //
                <span class="ref">VidSrk_6.29*(132)</span></p>
            
            
            <p>rājaśekharasya (Skmsa.u.ka. 338)</p>
            
            
            <p id="VidSrk_6.30*(133)">
               pratyagronmeṣa-jihmā kṣaṇam anabhimukhī ratna-dīpa-prabhāṇāṃ ātma-vyāpāra-gurvī janita-jalalavā jṛmbhitaiḥ sāṅga-bhaṅgaiḥ <br />
               nāgāṅgaṃ moktum icchoḥ śayanaṃ uru-phaṇā-cakravālopadhānaṃ nidrā-cchedābhitāmrā ciram avatu harer dṛṣṭir ākekarā vaḥ //
                <span class="ref">VidSrk_6.30*(133)</span></p>
            
            
            <p>viśākhadattasya --</p>
            
            
            <p id="VidSrk_6.31*(134)">
               daṃṣṭrāpiṣṭeṣu sadyaḥ śikhariṣu na kṛtaḥ skandha-kaṇḍū-vinodaḥ sindhuṣv aṅgāvagāhaḥ khura-kuhara-viśat-toya-tuccheṣu nāptaḥ <br />
               prāptāḥ pātāla-paṅke na luṭhanaratayaḥ potramātropayukte yenoddhāre dharitryāḥ sa jayati vibhutā-vighniteccho varāhaḥ //
                <span class="ref">VidSrk_6.31*(134)</span></p>
            
            
            <p>vākpatirājasya | (Skmsa.u.ka. 191, varāha-mihirasya)</p>
            
            
            <p id="VidSrk_6.32*(135)">
               pātu trīṇi jaganti pārśva-kaṣaṇa-prakṣuṇṇa-diṅ-maṇḍalo naikābdhi-stimitodaraḥ sa bhagavān krīḍā-jhaṣaḥ keśavaḥ <br />
               tvaṅgan-niṣṭhura-pṛṣṭha-roma-khacita-brahmāṇḍa-bhāṇḍa-sthite yasyotsphāla-kutūhalena katham apy aṅgeṣu jīrṇāyitam //
                <span class="ref">VidSrk_6.32*(135)</span></p>
            
            
            <p>raghunandasya | (Skmsa.u.ka. 184)</p>
            
            
            <p id="VidSrk_6.33*(136)">
               ye saṃtāpita-nābhi-padma-madhavo ye snāpitoraḥ-srajo ye tāpāt taralena talpa-phaṇinā prīta-pratīpojjhitāḥ <br />
               ye rādhā-smṛti-sākṣiṇaḥ kamalayā sāsūyam ākarṇitā gāḍhāntar-davathoḥ pratapta-saralāḥ śvāsā hareḥ pāntu vaḥ //
                <span class="ref">VidSrk_6.33*(136)</span></p>
            
            
            <p>puṣpākasya --</p>
            
            
            <p id="VidSrk_6.34*(137)">
               seyaṃ dyos tad idaṃ śaśāṅka-dina-kṛc-cihnaṃ nabhaḥ sā kṣitis tat-pātāla-talaṃ ta eva girayas te 'mbhodharās tā diśaḥ <br />
               itthaṃ nābhi-vinirgatena sa-śiraḥ-kampādbhutaṃ vedhasā yasyāntaś ca bahiś ca dṛṣṭam akhilaṃ trailokyam avyāt sa vaḥ //
                <span class="ref">VidSrk_6.34*(137)</span></p>
            
            
            <p>vākpati-rājasya | (Skmsa.u.ka.. 311)</p>
            
            
            <p id="VidSrk_6.35*(138)">
               yuktaṃ mānada mām ananya-manasaṃ vakṣaḥ-sthalasthāyinīṃ bhaktām apy avadhūya kartum adhunā kāntā-sahasraṃ tava <br />
               ity uktvā phaṇa-bhṛt phaṇāmaṇi-gatāṃ svām eva matvā tanuṃ nidrā-ccheda-karaṃ harer avatu vo lakṣmyā vilakṣa-smitam //
                <span class="ref">VidSrk_6.35*(138)</span></p>
            
            
            <p>bhāsasya --</p>
            
            
            <p id="VidSrk_6.36*(139)">
               agre gacchata dhenu-dugdha-kalaśān ādāya gopyo gṛhaṃ dugdhe vaskayaṇī-kule punar iyaṃ rādhā śanair yāsyati <br />
               ity anya-vyapadeśa-gupta-hṛdayaḥ kurvan viviktaṃ vrajaṃ devaḥ kāraṇa-nanda-sūnur aśivaṃ kṛṣṇaḥ sa muṣṇātu vaḥ //
                <span class="ref">VidSrk_6.36*(139)</span></p>
            
            
            <p id="VidSrk_6.37*(140)">
               satrāsarti yaśodayā priya-guṇa-prītekṣaṇaṃ rādhayā lagnair vallava-sūnubhiḥ sarabhasaṃ saṃbhāvitātmorjitaiḥ <br />
               bhītānandita-vismitena viṣamaṃ nandena cālokitaḥ pāyād vaḥ kara-padma-susthita-mahā-śailaḥ salīlo hariḥ //
                <span class="ref">VidSrk_6.37*(140)</span></p>
            
            
            <p>sohnokasya | (Skmsa.u.ka. 264, sollokasya; Pvpadyā. 264, sonnokasya)</p>
            
            
            <p id="VidSrk_6.38*(141)">
               daṃṣṭrāsaṃkaṭa-vaktra-gharghara-lalaj-jihvābhṛto havya-bhugjvālā-bhāsura-bhūri-keśari-saṭābhārasya daitya-druhaḥ <br />
               vyāvalgad-valavad dhiraṇyakaśipu-kroḍa-sthalī-pāṭanaspaṣṭa-prasphuṭad-asthi-pañjara-rava-krūrā nakhāḥ pāntu vaḥ //
                <span class="ref">VidSrk_6.38*(141)</span></p>
            
            
            <p>vākpateḥ (Skmsa.u.ka. 201, dakṣasya)</p>
            
            
            <p id="VidSrk_6.39*(142)">
               lakṣmyāḥ keśa-prasava-rajasāṃ bindubhiḥ sāndra-pātair udvarṇa-śrīr ghana-nidhuvana-klānti-nidrāntareṣu <br />
               dor-daṇḍo 'sau jayati jayinaḥ śārṅgiṇo mandarādrigrāva-śreṇinikaṣamasṛṇa-kṣuṇṇakeyūra-patraḥ //
                <span class="ref">VidSrk_6.39*(142)</span></p>
            
            
            <p>bhagīrathasya | (Skmsa.u.ka. 292)</p>
            
            
            <p id="VidSrk_6.40*(143)">
               nakha-krakaca-dāraṇa-sphuṭita-daitya-vakṣaḥ-sthalakṣarat-kṣata-janir jhara-prativibhāvita-svākṛteḥ <br />
               harer apara-keśari-kṣubhita-cetasaḥ pātu vaḥ saroṣa-lalitādhara-bhrukuṭi-bhaṅga-bhīmaṃ mukham //
                <span class="ref">VidSrk_6.40*(143)</span></p>
            
            
            <p>vākpatirājasya --</p>
            
            
            <p id="VidSrk_6.41*(144)">
               vatsa kṣmādhara-gahvareṣu vicaran cāra-pracāre gavāṃ hiṃsrān vīkṣya puraḥ purāṇa-puruṣaṃ nārāyaṇaṃ dhyāsyasi <br />
               ity uktasya yaśodayā murāripor avyāj jaganti sphuradbimboṣṭha-dvaya-gāḍha-pīḍana-vaśād avyakta-bhāvaṃ smitam //
                <span class="ref">VidSrk_6.41*(144)</span></p>
            
            (Skmsa.u.ka. 256, abhinandasya; Pvpadyā. 149)
            
            
            <p id="VidSrk_6.42*(145)">
               devo harir jayati yajña-varāha-rūpaḥ sṛṣṭi-sthiti-pralaya-kāraṇam eka eva <br />
               yasyodara-sthita-jagat-traya-bīja-kośanirgacchad-aṅkura-śikheva vibhāti daṃṣṭrā //
                <span class="ref">VidSrk_6.42*(145)</span></p>
            
            
            <p>sonnokasya --</p>
            
            
            <p id="VidSrk_6.43*(146)">
               bījaṃ brahmaiva devo madhujala-nidhayaḥ karṇikā svarṇa-śailaḥ kando nāgādhirājo viyad api vipulaḥ patrakośāvakāśaḥ <br />
               dvīpāḥ patrāṇi meghā madhupakulam abhūt tārakā-garbha-dhūlir yasyaitan-nābhi-padmaṃ bhuvanam iti sa vaḥ śarma devo dadhātu //
                <span class="ref">VidSrk_6.43*(146)</span></p>
            
            
            <p>halāyudhasya | (Skmsa.u.ka. 314)</p>
            
            
            <p id="VidSrk_6.44*(147)">
               kanaka-nikaṣa-svacche rādhā-payodhara-maṇḍale nava-jaladhara-śyāmām ātma-dyutiṃ pratibimbitām <br />
               asita-sicaya-prānta-bhrāntyā muhur muhur utkṣipan jayati janita-vrīḍā-namra-priyā-hasito hariḥ //
                <span class="ref">VidSrk_6.44*(147)</span></p>
            
            
            <p>vaiddokasya --</p>
            
            
            <p>iti viṣṇu-vrajyā ||</p>
            
            <p>||6||</p>
            
            </div>
         
         <div id="d1e3642">
            
            <h3>7. tataḥ sūrya-vrajyā</h3>
            
            <p id="VidSrk_7.1*(148)">
               yasyādhodhas tathoparyupari niravadhi bhrāmyato viśvam aśvair āvṛttālāta-līlāṃ racayati rayato maṇḍalaṃ tigma-dhāmnaḥ <br />
               so 'vyād uttapta-kārtasvara-sarala-śara-spardhibhir dhāma-daṇḍair uddaṇḍaiḥ prāpayan vaḥ pracuratama-tamaḥ-stomam astaṃ samastam //
                <span class="ref">VidSrk_7.1*(148)</span></p>
            
            
            <p>rājaśekharasya --</p>
            
            
            <p id="VidSrk_7.2*(149)*">
               śuka-tuṇḍa-cchavi savituś caṇḍa-rucaḥ puṇḍarīka-vana-bandhoḥ /<br />
               maṇḍalam uditaṃ vande kuṇḍalam ākhaṇḍalāśāyāḥ //
                <span class="ref">VidSrk_7.2*(149)*</span></p>
            
            
            <p>vidyāyāḥ || (Skmsa.u.ka. 8, Spdśā.pa. 86, Ssm 728, Sksa.ka.ā. 1.143)</p>
            
            
            <p id="VidSrk_7.3*(150)">
               tuṅgodayādri-bhujagendra-phaṇopalāya vyomendra-nīla-taru-kāñcana-pallavāya <br />
               saṃsāra-sāgara-samutkramiyogisārthaprasthāna-pūrṇa-kalasāya namaḥ savitre //
                <span class="ref">VidSrk_7.3*(150)</span></p>
            
            
            <p>varāha-mihirasya || (Skmsa.u.ka. 6)</p>
            
            
            <p id="VidSrk_7.4*(151)">
               saṃsaktaṃ sikta-mūlād abhinava-bhuvanodyāna-kautūhalinyā yāminyā kanyayevāmṛta-karakalaśā-varjitenāmṛtena <br />
               arkālokaḥ kriyād vo mudaṃ udaya-śiraś cakravālālavālād udyad-bāla-pravāla-pratima-rucir ahaḥ-pādapa-prāk-pravālaḥ //
                <span class="ref">VidSrk_7.4*(151)</span></p>
            
            
            <p>mayūrasya | (sūryaśataka 34)</p>
            
            
            <p>|| iti sūrya-vrajyā ||</p>
            
            <p>||7||</p>
            
            </div>
         
         <div id="d1e3723">
            
            <h3>8. tato vasanta-vrajyā</h3>
            
            <p id="VidSrk_8.1*(152)">
               āraktāṅkura-danturā kamalinī nāyāminī yāminī stokonmukta-tuṣāram ambara-maṇer īṣat pragalbhaṃ mahaḥ <br />
               apy ete sahakāra-saurabha-muco vācālitāḥ kokilair āyānti priya-viprayukta-yuvatī-marma-cchido vāsarāḥ //
                <span class="ref">VidSrk_8.1*(152)</span></p>
            
            
            <p>saṅgha-śrīyaḥ | (Skmsa.u.ka. 1236)</p>
            
            
            <p id="VidSrk_8.2*(153)">
               naivaike vayam eva kokila-vadhū-kaṇṭhoccarat-pañcamasthānodbodhita-pañca-mārgaṇa-guṇāsphālena romāñcitāḥ <br />
               paśyaite taravo 'pi sundari jarat-patra-vyayānantarodbhinna-pāṭala-koṭi-saṃpuṭa-dala-prādurbhavat-kuḍmalāḥ //
                <span class="ref">VidSrk_8.2*(153)</span></p>
            
            
            <p>vinayadevasya --</p>
            
            
            <p id="VidSrk_8.3*(154)*">
               malaya-mahī-dhara-pavanaḥ kala-kaṇṭha-kala-dhvanir nikuñja-latāḥ /<br />
               utkalikā utkalikāś cetasi janayanti lokasya //
                <span class="ref">VidSrk_8.3*(154)*</span></p>
            
            
            <p id="VidSrk_8.4*(155)">
               kāntena prahito navaḥ priya-sakhī-vargeṇa baddha-spṛhaś cittenopahṛtaḥ smarāya na samutsraṣṭuṃ gataḥ pāṇinā <br />
               āmṛṣṭo muhur īkṣito muhur abhighrāto muhur loṭhitaḥ pratyaṅgaṃ ca muhuḥ kṛto mṛgadṛśā kiṃ kiṃ na cūtāṅkuraḥ //
                <span class="ref">VidSrk_8.4*(155)</span></p>
            
            
            <p>vākkuṭasya --</p>
            
            
            <p id="VidSrk_8.5*(156)">
               dvis triḥ kokilayā rutaṃ tri-caturaiś cūtāṅkurair udgataṃ koṣād bobhrati kiṃśukā madhukara-śreṇī-juṣaḥ pañcaṣān <br />
               kvāpi kvāpi madākulākulatayā kāntāparādha-grahagranthi-ccheda-samudyataṃ ca hṛdayaṃ dolāyate subhruvām //
                <span class="ref">VidSrk_8.5*(156)</span></p>
            
            
            <p>nīlasya --</p>
            
            
            <p id="VidSrk_8.6*(157)">
               jambūnāṃ kusumodareṣv atirasādābaddha-pānotsavāḥ kīrāḥ pakva-phalāśayā madhu-karīś cumbanti muñcanti ca <br />
               eteṣām api paśya kiṃśukataroḥ patrair abhinna-tviṣāṃ puṣpa-bhrāntibhir āpatanti sahasā cañcūṣu bhṛṅgāṅganāḥ //
                <span class="ref">VidSrk_8.6*(157)</span></p>
            
            
            <p>rājaśekharasya | (Skmsa.u.ka. 1231, Smvsū.mu. 109.23 vasukasya)</p>
            
            
            <p id="VidSrk_8.7*(158)">
               dṛśyante madhumatta-kokila-vadhū-nirdhūta-cūtāṅkuraprāg-bhāra-prasarat-parāga-sikatā-durgās taṭī-bhūmayaḥ <br />
               yāḥ kṛcchrād abhilaṅghya lubdhaka-bhayāt tair eva reṇūtkarair dhārā-vāhibhir asti lupta-padavī-niḥśaṅkam eṇī-kulam //
                <span class="ref">VidSrk_8.7*(158)</span></p>
            
            
            <p>murāreḥ --</p>
            
            
            <p id="VidSrk_8.8*(159)">
               aśithila-parispandaḥ kunde tathaiva madhuvrato nayana-suhṛdo vṛkṣāś caite na kuḍmala-śālinaḥ <br />
               dalati kalikā cautī nāsmin tathā mṛga-cakṣuṣāṃ atha ca hṛdaye māna-granthiḥ svayaṃ śithilāyate //
                <span class="ref">VidSrk_8.8*(159)</span></p>
            
            
            <p id="VidSrk_8.9*(160)">
               kāntāṃ hitvā viraha-vidhurārambha-khedālasāṅgīṃ māṃ ullaṅghya vrajatu pathikaḥ kāpi yady asti śaktiḥ <br />
               ity āśokī jagati sakale vallarī cīrikeva prāptārambhe kusuma-samaye kāla-devena dattā //
                <span class="ref">VidSrk_8.9*(160)</span></p>
            
            
            <p id="VidSrk_8.10*(161)">
               mandaṃ dakṣiṇam āhvayanti pavanaṃ puṃskokila-vyāhṛtaiḥ saṃskurvanti vana-sthalīḥ kisalayottaṃsir niṣaṇṇālibhiḥ <br />
               candraṃ sundarayanti mukta-tuhina-prāvārayā jyotsnayā vardhante ca vivardhayanti ca muhus te 'mī smaraṃ vāsarāḥ //
                <span class="ref">VidSrk_8.10*(161)</span></p>
            
            
            <p>kasyacit (Skmsa.u.ka. 1237)</p>
            
            
            <p id="VidSrk_8.11*(162)">
               hṛdya-snigdhaiḥ parabhṛta-rutair mukta-dīrgha-pravāsaḥ pratyāvṛtto madhur iti vadan dakṣiṇo gandhavāhaḥ <br />
               śiñjal-lola-bhramara-valayaḥ kānanālī-vadhūnāṃ sadyaḥ kunda-smita-bṛhatikāḥ pūrṇa-pātrī-karoti //
                <span class="ref">VidSrk_8.11*(162)</span></p>
            
            
            <p id="VidSrk_8.12*(163)">
               lolaiḥ kokila-maṇḍalair madhu-lihāṃ cañcūryamāṇair gaṇair nīrandhrair gṛha-vāṭikā-parisareṣv aṅgāritaiḥ kiṃśukaiḥ <br />
               prārabdhe timire vasanta-samaya-kṣoṇīpater bhrāmyataḥ prasnigdhā parito dhṛteva kalikā-dīpāvaliś campakaiḥ //
                <span class="ref">VidSrk_8.12*(163)</span></p>
            
            
            <p>manovinodasyaitau --</p>
            
            
            <p id="VidSrk_8.13*(164)">
               cyuta-sumanasaḥ kundāḥ puṣpodgameṣv alasā drumā manasi ca giraṃ grathnantīme kiranti na kokilāḥ <br />
               atha ca savituḥ śītollāsaṃ lunanti marīcayo na ca jaṭharatām ālambante klamodaya-dāyinīm //
                <span class="ref">VidSrk_8.13*(164)</span></p>
            
            
            <p id="VidSrk_8.14*(165)">
               sāmyaṃ saṃprati sevate vicakilaṃ ṣāṇmāsikair mauktikair vāhlīkī-daśana-vraṇāruṇa-talaiḥ patrair aśokorcitaḥ <br />
               bhṛṅgā-laṅghita-koṭi kiṃśukam idaṃ kiṃcid vivṛntāyate māñjiṣṭhair mukulaiś ca pāṭalitaror anyaiva kācil lipiḥ //
                <span class="ref">VidSrk_8.14*(165)</span></p>
            
            
            <p>rājaśekharasya | (Vsbvi.śā.bha. 1.25, Skmsa.u.ka. 1242)</p>
            
            
            <p id="VidSrk_8.15*(166)">
               garbha-granthiṣu vīrudhāṃ sumanaso madhye 'ṅkuraṃ pallavā vāñchā-mātra-parigrahaḥ pika-vadhū-kaṇṭhodare pañcamaḥ <br />
               kiṃ ca trīṇi jaganti jiṣṇu-divasair dvitrair manojanmano devasyāpi cirojjhitaṃ yadi bhaved abhyāsa-vaśyaṃ dhanuḥ //
                <span class="ref">VidSrk_8.15*(166)</span></p>
            
            
            <p>(rājaśekharasya; Vsbvi.śā.bha. 1.23, Skmsa.u.ka. 1226)</p>
            
            
            <p id="VidSrk_8.16*(167)">
               śītās tair iva bhagna-śaiśira-niśā-bhāgair ahaḥ sphāyate garbhaṃ bibhrati kiṃśukā iva diśāṃ tāpāya vahny-aṅkuram <br />
               kiṃ ca svāśraya-saṃbhṛta-prathimasu cchāyātapāṅgeṣv ayaṃ lokaḥ stoka-raso 'dya na kvacid api svacchandam ānandati //
                <span class="ref">VidSrk_8.16*(167)</span></p>
            
            
            <p>trilocanasya --</p>
            
            
            <p id="VidSrk_8.17*(168)">
               udbhinna-stavakāvataṃsa-subhagāḥ preṅkhan-marun-nartitāḥ puṣpodgīrṇa-parāga-pāṃśula-lasat-patra-prakāṇḍa-tviṣaḥ <br />
               gambhīra-krama-pañcamonmada-pika-dhvānocchalad-gītayaḥ pratyujjīvita-manmathotsava iva krīḍanty amū bhūruhaḥ //
                <span class="ref">VidSrk_8.17*(168)</span></p>
            
            
            <p id="VidSrk_8.18*(169)*">
               prāg eva jaitram astraṃ sahakāra-latā smarasya cāpabhṛtaḥ /<br />
               kiṃ punar analpa-nipatita-madhukara-viṣa-kalka-lepena //
                <span class="ref">VidSrk_8.18*(169)*</span></p>
            
            
            <p>śubhāṅgasya --</p>
            
            
            <p id="VidSrk_8.19*(170)">
               svasti śrī-malayācalāt smara-sakhaḥ śrīmān vasantānilaḥ krīḍā-veśmasu kāminaḥ kuśalayaty etac ca vaktītarat <br />
               eṣo 'haṃ muditāli-kokila-kulaṃ kurvan vanaṃ prāptavān yuṣmābhiḥ priya-kāminī-parigataiḥ sthātavyam asmād iti //
                <span class="ref">VidSrk_8.19*(170)</span></p>
            
            
            <p id="VidSrk_8.20*(171)">
               ete nūtana-cūta-koraka-ghana-dhvānātirekī-bhavatkaṇṭha-dhvāna-juṣo haranti hṛdayaṃ madhye vanaṃ kokilāḥ <br />
               yeṣām akṣi-nibhena bhānti bhagavad-bhūteśa-netrānalajvālā-jāla-karāli-tāsamaśarāṅgāra-sphuliṅgā iva //
                <span class="ref">VidSrk_8.20*(171)</span></p>
            
            
            <p>kasyacit (Skmsa.u.ka. 1246)</p>
            
            
            <p id="VidSrk_8.21*(172)*">
               kiṃśuka-kalikāntar-gata-candra-kalā-sphardhi keśaraṃ bhāti /<br />
               rakta-nicolaka-pihitaṃ dhanur iva jatu-mudritaṃ vitanoḥ //
                <span class="ref">VidSrk_8.21*(172)*</span></p>
            
            
            <p>vallaṇasya --</p>
            
            
            <p id="VidSrk_8.22*(173)">
               vāpī danturitodarā kamalinī patrāṅkura-granthibhiś cūtānāṃ kalikāmilan madhulihāṃ kāpi sthitir vartate <br />
               kiṃ cānyat kusumāyudho 'dya bhagavān dhatte sa-garvaṃ dhanur jyām unmārṣṭi ca pañcabhiś ca viśikhair jetuṃ jagad vāñchati //
                <span class="ref">VidSrk_8.22*(173)</span></p>
            
            
            <p>abhinandasya (Skmsa.u.ka. 1235; vīrya-mitrasya)</p>
            
            
            <p id="VidSrk_8.23*(174)">
               āraktair nava-pallavair viṭapino netrotsavaṃ tanvate tān dhunvann ayam abhyupaiti madhurāmodo marud dakṣiṇaḥ <br />
               tenāliṅgita-mātra eva vidhivat prādur-bhavan nirbharakrīḍā-kūta-kaṣāyitena manasā loko 'yam unmādyate //
                <span class="ref">VidSrk_8.23*(174)</span></p>
            
            
            <p id="VidSrk_8.24*(175)">
               kāpy anyā mukulādhikāra-militā lakṣmīr aśokadrume mākandas samayocitena vidhinā dhatte 'bhijātaṃ vapuḥ <br />
               kiṃ cāṣāḍha-girer anaṅga-vijaya-prastāvanā-paṇḍitaḥ svairaṃ sarpati bāla-candana-latā-līlā-sakho mārutaḥ //
                <span class="ref">VidSrk_8.24*(175)</span></p>
            
            
            <p id="VidSrk_8.25*(176)">
               vahnir manye hima-jala-bhayāt saṃśritaḥ kiṃśukeṣu śyāmaṃ dhūmaiḥ sa khalu kurute kānanaṃ korakākhyaiḥ <br />
               saṃtāpārthaṃ katham itarathā pāntha-sīmantinīnāṃ puṣpa-vyājād visṛjati śikhā-śreṇim udgāḍha-śoṇām //
                <span class="ref">VidSrk_8.25*(176)</span></p>
            
            
            <p>pautāyaneḥ (Skmsa.u.ka. 1243, kasyacit)</p>
            
            
            <p id="VidSrk_8.26*(177)">
               śroṇyāṃ citraḥ kuru-baka-guṇaḥ karṇayor mugdhacūtaṃ raktāśokaṃ praṇayi kucayor mādhavī mūrdhajeṣu <br />
               sarvāṅgīṇo bakula-rajasā piñjareṇoparāgaḥ straiṇo yūnāṃ bhavatu rataye veśa-sarvābhisāraḥ //
                <span class="ref">VidSrk_8.26*(177)</span></p>
            
            
            <p>sāvarṇeḥ</p>
            
            
            <p id="VidSrk_8.27*(178)">
               mughātāmrair nava-kiśalayaiḥ saṃbhṛtodāra-śobhaṃ prādur-bhūta-bhramara-saraṇī-yauvanodbheda-cihnam <br />
               sīmantinyaḥ kusuma-dhanuṣā baddha-sakhyasya māsaḥ snigdha-smerair mukham adhiguṇaṃ dṛṣṭipātaiḥ pibanti //
                <span class="ref">VidSrk_8.27*(178)</span></p>
            
            
            <p>vāgurasya</p>
            
            
            <p id="VidSrk_8.28*(179)*">
               śikī-mukhair adya manojña-pakṣair viṣopalepād iva kajjalābhaiḥ /<br />
               nitānta-pūrṇā mucakundakoṣā vibhānti tūṇā iva manmathasya //
                <span class="ref">VidSrk_8.28*(179)*</span></p>
            
            
            <p>śubhāṅgasya</p>
            
            
            <p id="VidSrk_8.29*(180)*">
               snehaṃ sravanti taravaḥ pañcāpi kṣipati mārgaṇān madanaḥ /<br />
               parimukta-kaṇṭha-rodhaḥ para-puṣṭaḥ kṣarati mādhuryam //
                <span class="ref">VidSrk_8.29*(180)*</span></p>
            
            
            <p>śrīdharmākarasya</p>
            
            
            <p id="VidSrk_8.30*(181)*">
               saṃkucitā iva pūrvaṃ durvāra-tuṣāra-janita-jaḍi-mānaḥ /<br />
               saṃpraty uparamati hime kramaśo divasāḥ prasāra-juṣaḥ //
                <span class="ref">VidSrk_8.30*(181)*</span></p>
            
            
            <p>śrīdharaṇīdharasya</p>
            
            
            <p id="VidSrk_8.31*(182)*">
               duḥśliṣṭa-durlakṣya-palāśa-saṃdhīny āpāṭalāgrāṇi harinti mūle /<br />
               kuśeśayānāṃ śukaśāvabhāṃsi prādurbabhūvur navakuḍmalāni //
                <span class="ref">VidSrk_8.31*(182)*</span></p>
            
            
            <p id="VidSrk_8.32*(183)">
               upanayati kapole lola-karṇa-pravālakṣaṇa-mukula-niveśāndolanavyāpṛtānām <br />
               parimalita-haridrān saṃprati drāviḍīnāṃ nava-nakha-pada-tiktān ātapaḥ svedabindūn //
                <span class="ref">VidSrk_8.32*(183)</span></p>
            
            
            <p>yogeśvarasya</p>
            
            
            <p id="VidSrk_8.33*(184)">
               sadyas tapto bhramati rajanīṃ vāsaraḥ khaṇḍayitvā kṣīṇa-kṣīṇā tad anu bhajate sāpi saṃyak-prasādam <br />
               eko loke kathayati narasyeṣṭa-jāte nisargaṃ nāryāḥ puṃsi sthitim anuguṇāṃ śaṃsati spaṣṭam anyā //
                <span class="ref">VidSrk_8.33*(184)</span></p>
            
            
            <p id="VidSrk_8.34*(185)">
               idānīṃ plakṣāṇāṃ jaṭhara-dala-viśleṣa-caturaḥ sthitīnām ābandhaḥ sphuṭati śuka-cañcū-puṭa-nibhaḥ <br />
               tataḥ strīṇāṃ hanta kṣamam adhara-kāntiṃ kalayituṃ samantān niryāti sphuṭa-subhaga-rāgaṃ kisalayam //
                <span class="ref">VidSrk_8.34*(185)</span></p>
            
            
            <p id="VidSrk_8.35*(186)">
               udgacchaty ali-jhaṃkṛtiḥ smara-dhanur jyā-mañju-guñjā-ravair niryātā viṣa-lipta-bhalli-viṣamāḥ kaṅkelli-phulla-cchaṭāḥ <br />
               re saṃpraty apavitram atra pathikāḥ sārambham ujjṛmbhate cūto dūta ivāntakasya kalikā-jāla-sphurat-pallavaḥ //
                <span class="ref">VidSrk_8.35*(186)</span></p>
            
            
            <p id="VidSrk_8.36*(187)">
               mithaḥ krīḍā-lola-bhramara-bhara-bhaṅgāṅkura-rasapreseka-pronmīlat-parimala-samālabdha-pavanaḥ <br />
               ito 'sty eṣa śrīmān aviralam idānīṃ mukulitaḥ prayacchaty unmādān ahaha sahakāra-druma-yuvā //
                <span class="ref">VidSrk_8.36*(187)</span></p>
            
            
            <p>kasyacit | (Skmsa.u.ka. 1241)</p>
            
            
            <p id="VidSrk_8.37*(188)*">
               aṅkurite pallavite korakite vikasite ca sahakare /<br />
               aṅkuritaḥ pallavitaḥ korakito vikasitaś ca madano 'sau //
                <span class="ref">VidSrk_8.37*(188)*</span></p>
            
            
            <p>kasyacit (Skmsa.u.ka. 1232)</p>
            
            
            <p id="VidSrk_8.38*(189)">
               utphullā nava-mālikā madayati ghrāṇendriyāhlādinī jātaṃ dhūsaram eva kiṃśuka-taror āśyāmalaṃ jālakam <br />
               ācinvanti kadambakāni madhunaḥ pāṇḍūni mattālayaḥ strīṇāṃ pīna-ghana-staneṣu kaṇavān svedaḥ karoty āspadam //
                <span class="ref">VidSrk_8.38*(189)</span></p>
            
            
            <p>bhavabhūteḥ --</p>
            
            
            <p id="VidSrk_8.39*(190)*">
               sapadi sakhībhir nibhṛtaṃ virahavatīs trātum atra bhajyante /<br />
               sahakāra-mañjarīṇāṃ śikhodgama-granthayaḥ prathame //
                <span class="ref">VidSrk_8.39*(190)*</span></p>
            
            
            <p>rājaśekharasya --</p>
            
            
            <p>|| iti vasanta-vrajyā ||</p>
            
            <p>||8||</p>
            
            </div>
         
         <div id="d1e4420">
            
            <h3>9. grīṣma-vrajyā ||</h3>
            
            <p id="VidSrk_9.1*(191)">
               viśleṣo janitaḥ priyair api janair ujjṛmbhitaṃ nālikair mitreṇāpi kharāyitaṃ ratuṇayā dīrghāyitaṃ tṛṣṇayā <br />
               gurvī vallabhatā jaḍair adhigatā doṣākaraḥ sevyate hā kālaḥ kim ayaṃ kalir na hi na hi prāptaḥ sa gharmāgamaḥ //
                <span class="ref">VidSrk_9.1*(191)</span></p>
            
            
            <p id="VidSrk_9.2*(192)">
               tadātva-snātānāṃ malayaja-rasair ārdra-vapuṣāṃ kucān bibhrāṇānāṃ dara-vikaca-mallī-mukulinaḥ <br />
               nidāghārka-proṣa-glapita-mahimānaṃ mṛga-dṛśāṃ pariṣvaṅgo 'naṅgaṃ punar api śanair aṅkurayati //
                <span class="ref">VidSrk_9.2*(192)</span></p>
            
            
            <p>maṅgalārjunasya | (Skmsa.u.ka. 1266, Spdśā.pa. 3834)</p>
            
            
            <p id="VidSrk_9.3*(193)*">
               pravṛddha-tāpo divaso 'timātram atyartham eva kṣaṇadā ca tanvī /<br />
               ubhau virodha-kriyayā vibhinnau jāyāpatī sānuśayāv iva staḥ //
                <span class="ref">VidSrk_9.3*(193)*</span></p>
            
            
            <p>baṭoḥ --</p>
            
            
            <p id="VidSrk_9.4*(194)">
               sarvāśā-rudhi dagdha-vīrudhi sadā sāraṅga-baddha-krudhi kṣāma-kṣmāruhi mandaṃ unmadhulihi svacchanda-kunda-druhi <br />
               śuṣyac-chrotasi tapta-bhūmi-rajasi jvālāyamānāmbhasi jyeṣṭhe māsi kharārka-tejasi kathaṃ pāntha vrajan jīvasi //
                <span class="ref">VidSrk_9.4*(194)</span></p>
            
            
            <p>bāṇasya --</p>
            
            
            <p id="VidSrk_9.5*(195)">
               gurur garbhārambhaḥ klamayati kalatraṃ bali-bhujaḥ samagroṣmā cūtaṃ pacati picu-mardaṃ ca divasaḥ <br />
               idānīṃ nīhāra-stimita-pavana-prīti-janitāṃ niśā-śeṣo nidrāṃ nudati paṭa-dhūmyāṭa-mukharaḥ //
                <span class="ref">VidSrk_9.5*(195)</span></p>
            
            
            <p>rājaśekharasya --</p>
            
            
            <p id="VidSrk_9.6*(196)">
               sāndra-kṣīṇa-pratata-vitatac-chinna-bhugnonnatābhiḥ prāyaḥ kaśmīraja-ruci-juṣo dāva-vahneḥ śikhābhiḥ <br />
               vāyuḥ sañcāriṇa iva likhaty ānane dig-vadhūnāṃ dhūmodgārair aguru-pavanaiḥ sāntarān patra-bhaṅgān //
                <span class="ref">VidSrk_9.6*(196)</span></p>
            
            
            <p id="VidSrk_9.7*(197)">
               hindolā-madhuropalālana-rasa-prīta-prapā-pālikāgītāvarjita-mugdha-vāta-hariṇa-śreṇī-parītāntikāḥ <br />
               autsukyaṃ janayanti pāntha-pariṣad-gharmāmbu-bindūtkaravyākṣepa-kṣama-manda-manda-maruto mārga-sthalī-pādapāḥ //
                <span class="ref">VidSrk_9.7*(197)</span></p>
            
            
            <p id="VidSrk_9.8*(198)">
               cañcac-cañcu-guṇodaraiḥ śithilita-prāyāṃsaṃ utpakṣmalanyañcat-pakṣa-puṭāvakāśa-viramat-pārśvoṣmabhir nīyate <br />
               jaṅghā-kuñcana-labdha-nīḍa-niviḍāvaṣṭambha-kaṣṭojjhitakṣepīyaḥ-pavanābhighāta-rabhasotkṣepair ahaḥ pakṣibhiḥ //
                <span class="ref">VidSrk_9.8*(198)</span></p>
            
            
            <p id="VidSrk_9.9*(199)">
               dhāsyaty adya sitātapatra-subhagaṃ sā rājahaṃsī śiśoḥ smerāmbhoruha-vāsino 'pi śirasi snehena pakṣa-dvayam <br />
               tṛṣṇārtaḥ śuka-śāvako 'pi sutanoḥ pīna-stanāsaṅginīṃ muktāhāra-latāṃ tad-aṅka-vasatis toyāśayā pāsyati //
                <span class="ref">VidSrk_9.9*(199)</span></p>
            
            
            <p id="VidSrk_9.10*(200)">
               bhuvāṃ gharmārambhe pavana-calitaṃ tāpa-hṛtaye paṭa-cchatrākāraṃ vahati gaganaṃ dhūli-paṭalam <br />
               amī mandārāṇāṃ dava-dahana-saṃdehita-dhiyo na ḍaukante pātuḥ jhaṭiti makarandaṃ madhulihaḥ //
                <span class="ref">VidSrk_9.10*(200)</span></p>
            
            
            <p>bhava-bhūteḥ (Skmsa.u.ka. 1256)</p>
            
            
            <p id="VidSrk_9.11*(201)">
               apāṃ mūle līnaṃ kṣaṇa-paricitaṃ candana-rase mṛṇālī-hārādau kṛta-laghu-padaṃ candramasi ca <br />
               muhūrtaṃ viśrāntaṃ sarasa-kadalī-kānana-taṭe priyā-kaṇṭhāśleṣe niviśati padaṃ śaityam adhunā //
                <span class="ref">VidSrk_9.11*(201)</span></p>
            
            
            <p>kasyacit (Skmsa.u.ka. 1267)</p>
            
            
            <p id="VidSrk_9.12*(202)">
               prāntārakta-vilocanāñcala-darī-vyagrālpa-makṣī-bhayaprodbhūtobhaya-śṛṅga-koṭi-vigalac-chaivāla-vallī-sakhaiḥ <br />
               pātho-bindubhir akṣi-sandhiṣu śanaiḥ saṃsicyamānaḥ sukhaṃ magno vāriṇi dūra-niḥsahatayā nidrāyate sairibhaḥ //
                <span class="ref">VidSrk_9.12*(202)</span></p>
            
            
            <p id="VidSrk_9.13*(203)">
               tāpaṃ stamberamasya prakaṭayati karaḥ śīkaraiḥ kukṣum ukṣatpaṅkāṅkaṃ palvalānāṃ vahati taṭa-vanaṃ māhiṣaiḥ kāya-kāṣaiḥ <br />
               uttāmyat-tālavaś ca pratapati taraṇāvāṃśavīṃ tāpa-tandrīṃ adri-droṇī-kuṭīre kuhariṇi hariṇārātayo yāpayanti //
                <span class="ref">VidSrk_9.13*(203)</span></p>
            
            
            <p id="VidSrk_9.14*(204)">
               jātāḥ pānthanakhaṃpacāḥ pracayino gantrīpathe pāṃśavaḥ kāsārodaraśeṣam ambu mahiṣo mathnāti tāmyattimi <br />
               dṛṣṭir dhāvati dhātakīvanam asṛktarṣeṇa tārakṣavī kaṇṭhād bibhrati viṣkirāḥ śaraśamī-nīḍeṣu nāḍindhamān //
                <span class="ref">VidSrk_9.14*(204)</span></p>
            
            
            <p>bāṇasyaitau</p>
            
            
            <p id="VidSrk_9.15*(205)*">
               subhaga-salilāvagāhāḥ pāṭali-saṃsarga-surabhi-vana-vātāḥ /<br />
               pracchāya-sulabha-nidrā divasāḥ pariṇāma-ramaṇīyāḥ //
                <span class="ref">VidSrk_9.15*(205)*</span></p>
            
            
            <p>kālidāsasya (śākuntala 1.3)</p>
            
            
            <p id="VidSrk_9.16*(206)">
               agre tapta-jalāḥn nitāntaśiśirā mūle muhur bāhubhiḥ vyāmathyoparata-prapeṣu pathikair mārgeṣu madhyandine <br />
               ādhārāḥ pluta-bāla-śaivala-dala-cchedāvakīrṇormayaḥ pīyante hala-mukta-magna-mahiṣa-prakṣobha-paryāvilāḥ //
                <span class="ref">VidSrk_9.16*(206)</span></p>
            
            
            <p>yogeśvarasya --</p>
            
            
            <p id="VidSrk_9.17*(207)">
               mṛd-bhūyiṣṭhatayā gurūn pariharan āraṇyakān gomayān valmīkān upagūhati praśithilaṃ jvālābhir udbalvajān <br />
               vahnir nīḍi-kiliñja-sañcaya-samutsiktaś caran kānane prasnigdhān iha viṣkirāṇḍakalalān ājyāśayā lumpati //
                <span class="ref">VidSrk_9.17*(207)</span></p>
            
            
            <p>tasyaiva --</p>
            
            
            <p id="VidSrk_9.18*(208)">
               dūrībhūta-śarāri viklava-bakaṃ saṃkrānta-kāraṇḍavaṃ klāmyat-kaṅkam acakravākam amilan-madgu prayāta-plavam <br />
               kliṣṭa-krauñcam adhārtarāṣṭram apatat-koyaṣṭi niṣṭīṭibhaṃ sīdat-sāra-sama-prasakta-kuraraṃ kālena jātaṃ saraḥ //
                <span class="ref">VidSrk_9.18*(208)</span></p>
            
            
            <p>tasyaiva --</p>
            
            
            <p id="VidSrk_9.19*(209)">
               toyottīrṇā śrayati kabarī śekharaṃ saptalānāṃ śaityaṃ siñcaty upari kucayoḥ pāṭalākaṇṭha-dāma <br />
               kāntaṃ karṇāvabhiniviśate komalāgraṃ śirīṣaṃ strīṇām aṅge vibhajati tapas tatra tatrātma-cihnam //
                <span class="ref">VidSrk_9.19*(209)</span></p>
            
            
            <p>madhu-śīlasya (Skmsa.u.ka. 1262, madhura-śīlasya)</p>
            
            
            <p id="VidSrk_9.20*(210)*">
               śuka-patra-harita-komala-kusuma-śatānāṃ śirīṣa-yaṣṭīnām /<br />
               talam āśrayati dinātapa-bhayena paripiṇḍitaṃ śaityam //
                <span class="ref">VidSrk_9.20*(210)*</span></p>
            
            
            <p>vāgurasya --</p>
            
            
            <p id="VidSrk_9.21*(211)">
               haranti hṛdayāni yac chravaṇa-śītalā veṇavo yad arghati karambitā śiśira-vāriṇā vāruṇī <br />
               bhavanti ca himopamāḥ stana-bhuvo yad eṇī-dṛśāṃ śucer upari saṃsthito rati-pateḥ prasādo guruḥ //
                <span class="ref">VidSrk_9.21*(211)</span></p>
            
            
            <p>rājaśekharasya (Vsbvi.śā.bha. 4.4, Skmsa.u.ka. 1269)</p>
            
            
            <p id="VidSrk_9.22*(212)">
               jalārdraṃ saṃvyānaṃ bisa-kisalayaiḥ keli-valayāḥ śirīṣair uttaṃso vicakila-mayī hāra-racanā <br />
               śucāv eṇākṣīṇāṃ malayaja-rasārdrāś ca tanavo vinā tantraṃ mantraṃ rati-ramaṇa-mṛtyuñjaya-vidhiḥ //
                <span class="ref">VidSrk_9.22*(212)</span></p>
            
            
            <p>rājaśekharasya (Vsbvi.śā.bha. 4.3, Skmsa.u.ka. 1261, kasyacit)</p>
            
            
            <p id="VidSrk_9.23*(213)">
               rajani-virama-yāmeṣv ādiśantī ratecchāṃ kim api kaṭhinayantī nārikelī-phalāmbhaḥ <br />
               api pariṇamayitrī rāja-rambhā-phalānāṃ dina-pariṇati-ramyā vartate grīṣma-lakṣmīḥ //
                <span class="ref">VidSrk_9.23*(213)</span></p>
            
            
            <p>ete rājaśekharasya --</p>
            
            
            <p id="VidSrk_9.24*(214)">
               ambhodher jala-yantra-mandira-parispande 'pi nidrāṇayoḥ śrī-nārāyaṇayor ghanaṃ vighaṭayanty ūṣmā samāliṅganam <br />
               kiṃ cottapta-viyat-kapāla-phalake kaṅkāla-śeṣa-śriyaṃ candraṃ marmarayanti parpaṭakara-krūrā raver aṃśavaḥ //
                <span class="ref">VidSrk_9.24*(214)</span></p>
            
            
            <p>nārāyaṇa-laccheḥ (Skmsa.u.ka. 1259, kasyacit)</p>
            
            
            <p>|| iti grīṣma-vrajyā ||</p>
            
            <p>||9||</p>
            
            </div>
         
         <div id="d1e4884">
            
            <h3>10. tataḥ prāvṛḍ-vrajyā --</h3>
            
            <p id="VidSrk_10.1*(215)">
               vānīra-prasavair nikuñja-saritām āsakta-vāsaṃ payaḥ paryanteṣu ca yūthikā-sumanasām ujjṛmbhitaṃ jālakaiḥ <br />
               unmīlat-kuṭaja-prahāsiṣu girer ālambya sānūn itaḥ prāg-bhāreṣu śikhaṇḍi-tāṇḍava-vidhau meghair vitānāyyate //
                <span class="ref">VidSrk_10.1*(215)</span></p>
            
            
            <p id="VidSrk_10.2*(216)">
               phala-bhara-pariṇāma-śyāma-jambū-nikuñjaskhalita-tanu-taraṅgām uttareṇa śravantīm <br />
               upari-vighaṭamāna-prauḍha-tāpiñja-nīlaḥ śrayati śikharam adrer nūtanas toya-vāhaḥ //
                <span class="ref">VidSrk_10.2*(216)</span></p>
            
            
            <p>(mā.mā. 9.24)</p>
            
            
            <p id="VidSrk_10.3*(217)">
               jṛmbhā-jarjara-ḍimba-ḍambara-ghana-śrīmat-kadamba-drumāḥ śailābhoga-bhuvo bhavanti kakubhaḥ kādambinī-śyāmalāḥ <br />
               udyat-kunda-latānta-ketaka-bhṛtaḥ kacchāḥ saric-chrotasāṃ āvir-gandha-śilīndhra-lodhra-kusuma-smerā vanānāṃ gatiḥ //
                <span class="ref">VidSrk_10.3*(217)</span></p>
            
            
            <p>(mā.mā. 9.16)</p>
            
            
            <p id="VidSrk_10.4*(218)">
               utphullārjuna-sarva-vāsita-vahat-paurastya-jhañjhā-marutpreṅkhola-skhalitendra-nīla-śakala-snigdhāmbuda-śreṇayaḥ <br />
               dhārā-sikta-vasundharā-surabhayaḥ prāptās ta ete 'dhunā gharmāmbho-vigamāgama-vyatikara-śrī-vāhino vāsarāḥ //
                <span class="ref">VidSrk_10.4*(218)</span></p>
            
            
            <p>bhavabhūter amī (mā.mā. 9.17) --</p>
            
            
            <p id="VidSrk_10.5*(219)">
               eṇī yāti vilokya bāla-śalabhān śaṣpāṅkurāditsayā chatrī-kuḍmalakāni rakṣati cirād aṇḍa-bhramāt kukkuṭī <br />
               dhūtvā dhāvati kṛṣṇa-kīṭa-paṭala-śreṇīṃ śikhaṇḍī śiraḥ dūrād eva vanāntare viṣa-dhara-grāsābhilāṣāturaḥ //
                <span class="ref">VidSrk_10.5*(219)</span></p>
            
            
            <p id="VidSrk_10.6*(220)">
               āsārānta-mṛdu-pravṛtta-maruto meghopaliptāmbarā vidyut-pāta-muhūrta-dṛṣṭa-kakubhaḥ suptendu-tārā-grahāḥ <br />
               dhārā-klinna-kadamba-saṃbhṛta-sudhāmododvahāḥ proṣitair niḥsaṃpāta-visāri-dardura-ravā nītāḥ kathaṃ rātrayaḥ //
                <span class="ref">VidSrk_10.6*(220)</span></p>
            
            
            <p>yogeśvarasya (Skmsa.u.ka. 1301, kasyacit)</p>
            
            
            <p id="VidSrk_10.7*(221)">
               dāty ūha-dhvani-bhāñji vetasa-śikhā-suptoragāṇi dhvanatkādambāni kuraṅga-yūtha-kalita-stūpāny udambhāṃsi ca <br />
               tīrāṇy adya pipīlikā-samudayāvarjaj-jaṭā-lolupavyāptāny unmada-kukkubhāni saritāṃ kurvanti lolaṃ manaḥ //
                <span class="ref">VidSrk_10.7*(221)</span></p>
            
            
            <p>yogeśvarasya (Skmsa.u.ka. 1291)</p>
            
            
            <p id="VidSrk_10.8*(222)">
               kāntāṃ kvāpi vilambinīṃ kalarutair āhūya bhūyas tataḥ digbhāgān avalokya raṅga-vasudhām utsṛjya padbhyāṃ tataḥ <br />
               eṣa sphāra-mṛdaṅga-nāda-madhurair ambho-mucām āravaiḥ barha-śreṇi-kṛtātapatra-racano hṛṣṭaḥ śikhī nṛtyati //
                <span class="ref">VidSrk_10.8*(222)</span></p>
            
            
            <p id="VidSrk_10.9*(223)">
               pītāmbhaḥ-stimitāḥ sṛjanti salilāny ābaddha-dhāraṃ ghanāḥ tad-dhārā-dhvani-mīlitāni nayanāny abhyeti nidrāgamaḥ <br />
               nidrā-mudrita-locane pratigṛhaṃ mūkāyamāne jane nirdvandvoccarad-ucca-dardura-ravaiḥ kolāhalinyo niśāḥ //
                <span class="ref">VidSrk_10.9*(223)</span></p>
            
            
            <p id="VidSrk_10.10*(224)">
               dhārā-nipāta-rava-bodhita-pañjara-sthadātyūha-ḍambara-karambita-kaṇṭha-kūjāḥ <br />
               aṭṭeṣu kāṇḍa-paṭa-vārita-śīkareṣu dhanyāḥ pibanti mukha-tāmarasaṃ vadhūnām //
                <span class="ref">VidSrk_10.10*(224)</span></p>
            
            
            <p id="VidSrk_10.11*(225)">
               śaila-śreṇir apeta-dāva-dahanā dagdha-prarūḍhaṃ vanaṃ jīmūtāṅkura-danturā daśa diśo bhū-reṇu-muktaṃ nabhaḥ <br />
               kiṃ cānyat kalikormi-medura-mukhī jātā kadamba-cchaviś chidyante kiyatā kṣaṇena śikhināṃ mauna-vrata-granthayaḥ //
                <span class="ref">VidSrk_10.11*(225)</span></p>
            
            
            <p id="VidSrk_10.12*(226)">
               kedāre nava-vāri-pūrṇa-jaṭhare kiṃcit-kvaṇad-dardure śambū-kāṇḍaka-piṇḍa-pāṇḍura-tata-prānta-sthalīvī-raṇe <br />
               ḍimbhā daṇḍaka-pāṇayaḥ pratidiśaṃ paṅka-cchaṭā-carcitāś cubhrūś cubhrur iti bhramanti rabhasād udyāyi-matsyotsukāḥ //
                <span class="ref">VidSrk_10.12*(226)</span></p>
            
            
            <p id="VidSrk_10.13*(227)">
               samantāt sa-visphurad-indranīlamaṇi-prabhā-vicchuritāntarālaḥ <br />
               martyāvatīrṇasya viḍojaso 'yaṃ nīlāṃśuka-cchatram ivāmbuvāhaḥ //
                <span class="ref">VidSrk_10.13*(227)</span></p>
            
            
            <p id="VidSrk_10.14*(228)">
               khadyota-cchuritāndhakāra-paṭalāḥ spaṣṭa-sphurad-vidyutaḥ snigdha-dhvāna-vibhāvitoru-jaladonnāhā raṭat-kambavaḥ <br />
               etāḥ ketaka-bheda-vāsita-puro-vātāḥ patad-vārayo na pratyemi janasya yad virahiṇo yāsyanti soḍhuṃ niśāḥ //
                <span class="ref">VidSrk_10.14*(228)</span></p>
            
            
            <p>kasyacit (Skmsa.u.ka. 1302)</p>
            
            
            <p id="VidSrk_10.15*(229)">
               etasmin mada-jarjarair upacite kambūravāḍambaraiḥ staimityaṃ manaso diśaty anibhṛtaṃ dhārādhare mūrcchati <br />
               utsaṅge kakubho nidhāya rasitair ambhomucāṃ ghorayan manye mudrita-candra-sūrya-nayanaṃ vyomāpi nidrāyate //
                <span class="ref">VidSrk_10.15*(229)</span></p>
            
            
            <p>vātokasya (Skmsa.u.ka. 1282)</p>
            
            
            <p id="VidSrk_10.16*(230)">
               gambhīrāmbhodharāṇām avirala-nipatad-vāri-dhārā-ninādān īṣan-nidrālasākṣā dṛḍha-gṛha-paṭalārūḍha-kuṣmāṇḍa-bandhyāḥ <br />
               dorbhyām āliṅgyamānā jaladhara-samaye patra-ṣaṇḍe niśāyāṃ dhanyāḥ śṛṇvanti suptāḥ stana-yuga-bharitoraḥ-sthalāḥ kāminīnām //
                <span class="ref">VidSrk_10.16*(230)</span></p>
            
            
            <p id="VidSrk_10.17*(231)*">
               apagata-rajo-vikārā ghana-paṭalākrānta-tārakālokā /<br />
               lamba-payodhara-bhārā prāvṛd iyaṃ vṛddha-vaniteva //
                <span class="ref">VidSrk_10.17*(231)*</span></p>
            
            
            <p id="VidSrk_10.18*(232)">
               ambhodher vaḍavāmukhānala-jhalājvālopagūḍhāntarā vyāmohād apibann apaḥ sphuṭam amī tarṣeṇa paryāvilāḥ <br />
               uddeśa-sphurad-indra-cāpa-valaya-jvālāpadeśād aho dahyante katham anyathārdha-malināṅgāra-dyutas toyadāḥ //
                <span class="ref">VidSrk_10.18*(232)</span></p>
            
            
            <p id="VidSrk_10.19*(233)">
               kṛtvā picchilatāṃ pathaḥ sthagayatā nirbhartsanaṃ pādayoḥ sāndrair vāri-kaṇaiḥ kapola-phalake vicchittim āchindatā <br />
               meghenopakṛtaṃ yad āśu vihitā tasyāgaso niṣkṛtiḥ svairiṇyāḥ priya-veśma-vartma diśatā vidyud-vilāsair muhuḥ //
                <span class="ref">VidSrk_10.19*(233)</span></p>
            
            
            <p id="VidSrk_10.20*(234)">
               āsāroparame pragāḍha-timirāḥ kim īrayantyo niśāḥ pāntha-strī-manasāṃ smarānala-kaṇā-saṃtāna-śaṅkā-spṛśaḥ <br />
               piṣṭānāṃ prasabhaṃ ghanāghana-ghaṭā-saṃghaṭṭato vidyutāṃ cūrṇābhāḥ paritaḥ patanti taralāḥ khadyotaka-śreṇayaḥ //
                <span class="ref">VidSrk_10.20*(234)</span></p>
            
            
            <p id="VidSrk_10.21*(235)">
               hasta-prāpyam ivāmbaraṃ vidadhataḥ kharvā ivāśā-tatīr garjābhiḥ kṣaṇa-jarjarī-kṛta-ghanānuttāla-dhārā-ravāḥ <br />
               kvāmagnaṃ sthalam asti nāma tad ibhīvoddāma-saudāminīnetronmeṣa-vilokitākhila-bhuvo varṣanti naktaṃ ghanāḥ //
                <span class="ref">VidSrk_10.21*(235)</span></p>
            
            
            <p id="VidSrk_10.22*(236)">
               utpucchānata-dhūta-pakṣa-tatayo jhātkāriṇo vibhramair udvācyās tata-cañcavo laya-vaśād utkṣipta-pādā muhuḥ <br />
               paśyanto nija-kaṇṭha-kāṇḍa-malināṃ kādambinīm unnatagrīvābhyarṇa-milat-kalāpa-viṭapā nṛtyanti kekā-bhṛtaḥ //
                <span class="ref">VidSrk_10.22*(236)</span></p>
            
            
            <p id="VidSrk_10.23*(237)">
               idānīṃ vaṃśīnāṃ śabara-mithunocchṛṅkhala-rahaḥkriyā-sakhyenālaṃ giri-vana-sarid-grāma-suhṛdām <br />
               sphural-loma-śyāma-cchagala-śiśi-karṇa-pratisamacchadāgrābhis tvagbhir valayita-karīrās tala-bhuvaḥ //
                <span class="ref">VidSrk_10.23*(237)</span></p>
            
            
            <p id="VidSrk_10.24*(238)">
               pārśvābhyāṃ śirasā nimīlita-dṛśaḥ kāmaṃ nimajya kramād aṃsau pṛṣṭham uraḥ sa-pakṣati-talaṃ gāḍhaṃ spṛśanto muhuḥ <br />
               ete kuñcita-jānavo nava-jale nirvānti gharmāhatā bhūyaḥ pakṣa-puṭābhipāta-rabhasotsarpat-kaṇāḥ patriṇaḥ //
                <span class="ref">VidSrk_10.24*(238)</span></p>
            
            
            <p id="VidSrk_10.25*(239)*">
               majjānam api vilimpati nākṛta-puṇyasya varṣati payode /<br />
               nirgama-keli-samutsuka-śiśi-vāraṇa-gāḍha-parirambhaḥ //
                <span class="ref">VidSrk_10.25*(239)*</span></p>
            
            
            <p id="VidSrk_10.26*(240)">
               ākrandāḥ stanitair vilocana-jalānya-śrānta-dhārāmbudhis tad-viccheda-bhuvaś ca śoka-śikhinas tulyās taḍid-vibhramaiḥ <br />
               antar me dayitā-mukhaṃ tava śaśī vṛttiḥ samaivāvayos tat kiṃ mām aniśaṃ sakhe jaladhara tvaṃ dagdhum evodyataḥ //
                <span class="ref">VidSrk_10.26*(240)</span></p>
            
            
            <p>kasyacit | (Skmsa.u.ka. 993 yaśodharmaṇaḥ, Smvsū.mu. 43.33)</p>
            
            
            <p id="VidSrk_10.27*(241)*">
               bhuvaḥ kim etā divam utpatanti divo 'thavā bhū-talam āviśanti /<br />
               calāḥ sthirā veti vitarkayantyo dhārāḥ karāgrair abalāḥ spṛśanti //
                <span class="ref">VidSrk_10.27*(241)*</span></p>
            
            
            <p id="VidSrk_10.28*(242)">
               chatrāvalambi vimaloru-payaḥ-pravāhadhārā-bhara-sphaṭika-pañjara-saṃyatāṅgaḥ <br />
               pānthaḥ sva-śāsana-vilaṅghana-jāta-kopakāmājñayā priyatamām iva nīyate sma //
                <span class="ref">VidSrk_10.28*(242)</span></p>
            
            
            <p id="VidSrk_10.29*(243)">
               adyāmbhaḥ paritaḥ patiṣyati bhuvas tāpo 'dya nirvāsyati kṣetreṣv adya yatiṣyate janapadaḥ sasyeṣu paryutsukaḥ <br />
               nartiṣyanti tavodaye 'dya jalada vyālola-puccha-cchadacchatra-cchādita-maulayo diśi diśi krīḍālasāḥ kekinaḥ //
                <span class="ref">VidSrk_10.29*(243)</span></p>
            
            
            <p id="VidSrk_10.30*(244)*">
               gāyati hi nīlakaṇṭho nṛtyati gaurī taḍit tarala-tārā /<br />
               āsphālayati mṛdaṅgaṃ tad-anu ghano 'yaṃ mahā-kālaḥ //
                <span class="ref">VidSrk_10.30*(244)*</span></p>
            
            
            <p id="VidSrk_10.31*(245)*">
               alakeṣu cūrṇa-bhāsaḥ sveda-lavābhān kapola-phalakeṣu /<br />
               nava-ghana-kautukinīnāṃ vārikaṇān paśyati kṛtārthaḥ //
                <span class="ref">VidSrk_10.31*(245)*</span></p>
            
            
            <p id="VidSrk_10.32*(246)*">
               kāle vāri-dharāṇām apatitayā naiva śakyate sthātum /<br />
               utkaṇṭhitāsi tarale na hi na hi sakhi picchilaḥ panthāḥ //
                <span class="ref">VidSrk_10.32*(246)*</span></p>
            
            
            <p id="VidSrk_10.33*(247)*">
               asita-bhujaga-śiśu-veṣṭitam abhinavam ābhāti ketakī-kusumam /<br />
               āyasa-valayākaṅkṛta-viṣāṇam iva dantinaḥ patitam //
                <span class="ref">VidSrk_10.33*(247)*</span></p>
            
            
            <p id="VidSrk_10.34*(248)*">
               stambeṣu ketakīnāṃ yathottaraṃ vāmanair dalair adya /<br />
               vidalanti meṣa-tarṇaka-puccha-cchavi-keśarāḥ sūcyaḥ //
                <span class="ref">VidSrk_10.34*(248)*</span></p>
            
            
            <p id="VidSrk_10.35*(249)">
               dhūlībhiḥ ketakīnāṃ parimalana-samuddhūlitāṅgaḥ samantād antodvellad-balākā-vali-kuṇapa-śiro-naddha-nīlābhra-keśaḥ <br />
               preṅkhad-vidyut-patākāvali-rucira-dhanuḥ-khaṇḍa-khaṭvāṅga-dhārī saṃprāptaḥ proṣita-strī-pratibhaya-janakaḥ kāla-kāpāliko 'yam //
                <span class="ref">VidSrk_10.35*(249)</span></p>
            
            
            <p id="VidSrk_10.36*(250)">
               megha-śyāma-diśi pravṛtta-dhanuṣi krīḍat-taḍit-tejasi cchannāhar-niśi garjita-pramanasi pramlāna-līlā-ruṣi <br />
               pūrṇa-śrotasi śānta-cātaka-tṛṣi vyāmugdha-candra-tviṣi prāṇān pāntha kathaṃ dadhāsi nivasann etādṛśi prāvṛṣi //
                <span class="ref">VidSrk_10.36*(250)</span></p>
            
            
            <p id="VidSrk_10.37*(251)">
               kṣapāṃ kṣāmīkṛtya prasabham apahṛtyāmbu-saritāṃ pratāpyorvīṃ vana-taru-gahanam utsādya sakalam <br />
               kva saṃpraty uṣṇāṃśur gata iti samanveṣaṇa-parās taḍid-dīpālokair diśi diśi carantīva jaladāḥ //
                <span class="ref">VidSrk_10.37*(251)</span></p>
            
            
            <p>kasyacit (Skmsa.u.ka. 1287 oṅkaṇṭhasya, Spdśā.pa. 3869, Smvsū.mu. 61.18 both pāṇineḥ)</p>
            
            
            <p id="VidSrk_10.38*(252)">
               vidyud-dīdhiti-bheda-bhīṣaṇa-tamaḥ-stomāntarāḥ saṃtataśyāmāmbhodhara-rodha-saṃkaṭa-viyad-viproṣita-jyotiṣaḥ <br />
               khadyotonnamitopakaṇṭha-taravaḥ puṣṇanti gambhīratām āsārodakamatta-kīṭa-paṭalī-kvāṇottarā rātrayaḥ //
                <span class="ref">VidSrk_10.38*(252)</span></p>
            
            
            <p>abhinandasya (Skmsa.u.ka. 1305, kasyacit)</p>
            
            
            <p id="VidSrk_10.39*(253)">
               harṣollāsita-cāru-candraka-bṛhad-barhair vanānām amī jātāḥ puṣpita-bāla-śākhina ivābhogā bhujaṅgāśibhiḥ <br />
               spṛṣṭāḥ koṭara-nirgatārdha-tanubhiḥ pātuṃ payodānilaṃ niryad-vaṃśa-karīra-koṭaya iva kṣoṇī-bhṛto bhogibhiḥ //
                <span class="ref">VidSrk_10.39*(253)</span></p>
            
            
            <p>śatānandasya --</p>
            
            
            <p id="VidSrk_10.40*(254)">
               etāḥ paṅkila-kūla-rūḍha-nalada-stambhāḥ kvaṇat-kambavaḥ krīḍat-karkaṭa-cakravāla-vilasaj-kambāla-toyābilāḥ <br />
               hṛl-lekhaṃ janayanty anūpa-saritāṃ uttuṇḍa-gaṇḍūpadotkīrṇodgīrṇā mṛd-arbuda-sthapuṭita-prāntās taṭī-bhūmayaḥ //
                <span class="ref">VidSrk_10.40*(254)</span></p>
            
            
            <p>yogeśvarasya (Skmsa.u.ka. 1292, parameśvarasya)</p>
            
            
            <p id="VidSrk_10.41*(255)">
               nave dhārā-sāre pramada-caṭulāyāḥ sthala-juṣaḥ varāṭī-śubhrāyāḥ śaphara-saraṇer ebhir upari <br />
               kulīrair bhrāmyadbhir gaṇayitum iva vyāpṛta-karāḥ manaḥ krīṇantīva prakaṭa-vibhavāḥ palvala-bhuvaḥ //
                <span class="ref">VidSrk_10.41*(255)</span></p>
            
            
            <p>abhiṣekasya --</p>
            
            
            <p id="VidSrk_10.42*(256)*">
               vindhyādri-mahā-liṅgaṃ snapayati paryanya-dhārmikaḥ śucibhiḥ /<br />
               jaladendranīla-gaḍḍūśatojjhitaiḥ saṃprati payobhiḥ //
                <span class="ref">VidSrk_10.42*(256)*</span></p>
            
            
            <p id="VidSrk_10.43*(257)*">
               pibati vyoma-kaṭāhe saṃsakta-calat-taḍil-latā-rasanaḥ /<br />
               megha-mahā-mārjāraḥ saṃprati candrātapa-kṣīram //
                <span class="ref">VidSrk_10.43*(257)*</span></p>
            
            
            <p>yogeśvarasyaitau --</p>
            
            
            <p id="VidSrk_10.44*(258)*">
               ardhodgatena kadalī mṛdu-tāmra-talena garbha-koṣeṇa /<br />
               pibati nidāgha-jvaritā ghana-dhārāṃ kara-puṭenaiva //
                <span class="ref">VidSrk_10.44*(258)*</span></p>
            
            
            <p>tasyaiva --</p>
            
            
            <p id="VidSrk_10.45*(259)">
               āroha-vallībhir ivāmbu-dhārārājībhir ābhūmi-vilambinībhiḥ <br />
               saṃlakṣyate vyoma vaṭa-drumābham ambhodhara-śyāma-dala-prakāśam //
                <span class="ref">VidSrk_10.45*(259)</span></p>
            
            
            <p>dakṣasya --</p>
            
            
            <p id="VidSrk_10.46*(260)">
               nīpaiḥ kāñcī-kṛta-viracanaiḥ piñjaraṃ śroṇibimbaṃ miśrāv aṃsau śravasi vasatā kandalī-kuḍmalena <br />
               pāṇḍicchāyaḥ stana-parisaro yūthikā-kaṇṭha-sūtrair ity ākalpaḥ prakṛti-lalito vallabhaḥ sundarīṇām //
                <span class="ref">VidSrk_10.46*(260)</span></p>
            
            
            <p id="VidSrk_10.47*(261)">
               lūne kālāñjana-paricaye śīkaraiḥ kāmam akṣṇor ekī-bhūte kuca-kalaśayor vāsasi śyāma-sūkṣme <br />
               dṛṣṭe svābhāvika-tanu-guṇe durdina-svairiṇīnāṃ dhanyo veṣāntara-viracanaṃ pratyudāste kṛtārthaḥ //
                <span class="ref">VidSrk_10.47*(261)</span></p>
            
            
            <p id="VidSrk_10.48*(262)">
               asau nāstīvenduḥ kvacid api raviḥ proṣita iva grahoḍūnāṃ cakraṃ nabhasi likhita-proñchitam iva <br />
               ahar vā rātrir vā dvayam api vilupta-pravicayaṃ ghanair baddha-vyūhaiḥ kim idam iti ghoraṃ vyavasitam //
                <span class="ref">VidSrk_10.48*(262)</span></p>
            
            
            <p>kasyacit (Skmsa.u.ka. 1290)</p>
            
            
            <p id="VidSrk_10.49*(263)">
               tāvad vācaḥ prayuktā manasi vinihitā jīvitāśāpi tāvan vikṣiptau tāvad aṅghrī pathi pathika-janair lambitā tāvad āśā <br />
               phullad-dhārā-kadambas tava kavalayitā yāvad ete na dṛṣṭā nirmukta-vyāla-nīla-dyuti-nava-jalada-vyākulā vindhya-pādāḥ //
                <span class="ref">VidSrk_10.49*(263)</span></p>
            
            
            <p>yogeśvarasya | (Skmsa.u.ka. 911)</p>
            
            
            <p id="VidSrk_10.50*(264)">
               kāmaṃ kūle nadīnām anugiri mahiṣī-yūtha-nīḍopakaṇṭhe gāhante śaṣpa-rājīr abhinava-śalabha-grāsa-lokā balākāḥ <br />
               antar-vinyasta-vīrut-tṛṇa-maya-puruṣa-trāsa-vighnaṃ kathaṃcit kāpotaṃ kodravāṇāṃ kavalayati kaṇān kṣetra-koṇaika-deśe //
                <span class="ref">VidSrk_10.50*(264)</span></p>
            
            
            <p>yogeśvarasyaitau --</p>
            
            
            <p id="VidSrk_10.51*(265)">
               amuṣmin saṃnaddhe jala-muci samabhyasya katicid kakārān paryanta-dvi-guṇa-mata-repha-prasavinaḥ <br />
               sa mādhyandātyūhaś cala-vipula-kaṇṭhaḥ prasarati kramodañcat-tāraḥ krama-vaśa-naman manda-madhuraḥ //
                <span class="ref">VidSrk_10.51*(265)</span></p>
            
            
            <p>|| iti prāvṛḍ-vrajyā ||</p>
            
            <p>||10||</p>
            
            </div>
         
         <div id="d1e5764">
            
            <h3>11. tataḥ śarad-vrajyā</h3>
            
            <p id="VidSrk_11.1*(266)">
               aindraṃ dhanuḥ pāṇḍu-payo-dhareṇa śarad dadhānārdra-nakha-kṣatābham <br />
               prasādayantī sa-kalaṅkam induṃ tāpaṃ raver abhyadhikaṃ cakāra //
                <span class="ref">VidSrk_11.1*(266)</span></p>
            
            
            <p id="VidSrk_11.2*(267)">
               yadyapy ahaṃ śaśimukhi vimalāmbara-śrīr bandūka-puṣpa-rucirādhara-pallavāpi <br />
               dhiṅ māṃ tathāpi galitoru-payodharatvād ity uccakaiḥ śarad iyaṃ vahatīva tāpam //
                <span class="ref">VidSrk_11.2*(267)</span></p>
            
            
            <p>manovinodasya (Skmsa.u.ka. 1311)</p>
            
            
            <p id="VidSrk_11.3*(268)">
               te haṃsātithi-vatsalā jalaruhāṃ kālena pītāyuṣāṃ saṃjīvauṣadhayo jarā jalamucām ete śarad-vāsarāḥ <br />
               yeṣv abhyāgata-khañjarīṭa-śabalās toyāpasāra-kramastoka-stoka-taraṅgitānta-pulināḥ karṣanti nadyo manaḥ //
                <span class="ref">VidSrk_11.3*(268)</span></p>
            
            
            <p id="VidSrk_11.4*(269)">
               dhūmraiḥ pakṣa-puṭaiḥ patadbhir abhitaḥ pāṇḍūdaraiḥ khañjanair āyāntīṃ śaradaṃ kiranti rabhasāl lājair ivāśāṅganāḥ <br />
               maṅgalyaṃ ca kalaṅka-pallava-sakhaṃ smerānanā śarvarī jyotsnā-tarpaṇa-gauram indu-kalaśaṃ vyomāṅgane nyasyati //
                <span class="ref">VidSrk_11.4*(269)</span></p>
            
            
            <p>kasyacit (Skmsa.u.ka. 1308)</p>
            
            
            <p id="VidSrk_11.5*(270)">
               dadhati dhavalāmbhoda-cchāyāṃ sita-cchada-paṅktayo divi payasi ca śvetāmbhoja-bhramaṃ pratimā-śataiḥ <br />
               vidadhati na ced utkaṇṭhārdraṃ śaran maṇi-nūpuradhvanita-madhurottāla-snigdhair manaḥ kvaṇitormibhiḥ //
                <span class="ref">VidSrk_11.5*(270)</span></p>
            
            
            <p id="VidSrk_11.6*(271)">
               ghanaiḥ śephālīnāṃ hṛdaya-niviḍāśliṣṭa-vasudhaiḥ prasūnair unnālaiḥ pulakitatarodyāna-taravaḥ <br />
               niśāntāḥ prīṇanti pramada-kurarodgīta-rabhaso nabhasvad-vyādhūta-sphuṭa-kumuda-gandha-pluta-diśaḥ //
                <span class="ref">VidSrk_11.6*(271)</span></p>
            
            
            <p id="VidSrk_11.7*(272)">
               rajaḥ-pāta-jñānāṃ kumuda-sumano-maṇḍala-bhuvi smarasyoccair mantraṃ kim api japatāṃ huṅkṛtim iyam <br />
               sthire yūnāṃ māna-graha-paribhave mūrcchati ghano dvirephācāryāṇāṃ madhu-mada-paṭīyān kalakalaḥ //
                <span class="ref">VidSrk_11.7*(272)</span></p>
            
            
            <p id="VidSrk_11.8*(273)">
               adhaḥ paśyan pārśva-dvaya-valita-sācīkṛta-śirāḥ śanaiḥ pakṣa-sthairyād divi masṛṇa-cakrākṛti-gatiḥ <br />
               cirāc cillas tiryak-tvaritataram āhāra-nipuṇo nipatyaivākasmāc cala-caraṇa-mūrdhaṃ prapatati //
                <span class="ref">VidSrk_11.8*(273)</span></p>
            
            
            <p id="VidSrk_11.9*(274)">
               dūrotpucchaḥ salaya-caraṇo lamba-lolat-patattūḥ kaṇṭenoccair mada-kala-ruta-stoka-vācāla-cañcuḥ <br />
               harṣāśrūrmi-stimita-nayana-nyasta-sotkaṇṭha-dṛṣṭeḥ kaṃcit kālaṃ naṭati nikaṭe khañjarīṭaḥ priyāyāḥ //
                <span class="ref">VidSrk_11.9*(274)</span></p>
            
            
            <p>manovinodasyāmī | (Skmsa.u.ka. 1321)</p>
            
            
            <p id="VidSrk_11.10*(275)">
               toyāntar-līna-mīna-pracaya-vicaya-navyāpṛta-troṭi-koṭiprāg-bhāga-prahva-kaṅkāvali-dhavala-rucaḥ paryaṭat-khañjarīṭāḥ <br />
               kūjat-kādambarājī-pihita-parisarāḥ śāradīnāṃ nadīnāṃ tīrāntā mañju-guñjan-mada-kalakuraba-śreṇayaḥ prīṇayanti //
                <span class="ref">VidSrk_11.10*(275)</span></p>
            
            
            <p id="VidSrk_11.11*(276)">
               tīkṣṇaṃ ravis tapati nīca ivācirāḍhyaḥ śṛṅgaṃ rurus tyajati mitram ivākṛtajñaḥ <br />
               toyaṃ prasīdati muner iva dharma-cintā kāmī daridra iva śoṣam upaiti paṅkaḥ //
                <span class="ref">VidSrk_11.11*(276)</span></p>
            
            
            <p>bhāsasya (Skmsa.u.ka. 1313, Svsu.ā. 1821, Spdśā.pa. 3907, Smvsū.mu. 62.3)</p>
            
            
            <p id="VidSrk_11.12*(277)">
               saṃtāpinī sama-dahaṃsa-kalābhilāpā prāleya-dhāma-dhavalāmbaram ādadhānā <br />
               āpāṇḍu-pīvara-payodharam udvahantī kācid vadhūr virahiṇīva śarad vibhāti //
                <span class="ref">VidSrk_11.12*(277)</span></p>
            
            
            <p id="VidSrk_11.13*(278)">
               śanaiḥ śāntākūtāḥ sita-kala-dhara-ccheda-pulināḥ purastād ākīrṇāḥ kala-virutibhiḥ sārasa-kulaiḥ <br />
               citāś citrākārair niśi vikacana-kṣatra-kumudair nabhastaḥ syandante sarita iva dīrghā daśa diśaḥ //
                <span class="ref">VidSrk_11.13*(278)</span></p>
            
            
            <p id="VidSrk_11.14*(279)">
               āpīna-pravisāritoru-vikaṭaiḥ paścārdha-bhāgair gurur vellat-pīvara-kambalālasa-rasad-gambhīra-ghaṇṭākulaḥ <br />
               grāmānteṣu navīna-sasya-hariteṣūddāma-candrātapasmerāsu kṣaṇadāsu dhena-dhavalī-vargaḥ parikrāmati //
                <span class="ref">VidSrk_11.14*(279)</span></p>
            
            
            <p id="VidSrk_11.15*(280)">
               pṛṣṭheṣu śaṅkha-śakala-cchaviṣu cchadānāṃ rājībhir aṅkitam alaktaka-lohitābhiḥ <br />
               go-rocanā-harita-babhru bahiḥ palāśam āmodate kumudam ambhasi palvalasya //
                <span class="ref">VidSrk_11.15*(280)</span></p>
            
            
            <p id="VidSrk_11.16*(281)">
               sāndra-sthūla-naloparodha-viṣamāḥ śaṅkyāvatārāḥ puraḥ toyottīrṇa-nivṛtta-nakra-jaṭhara-kṣuṇṇa-sthalī-bālukāḥ <br />
               vyakta-vyāghra-padāṅka-paṅkti-nicitonmudrārdra-paṅkodarās saṃtrāsaṃ janayanti kuñja-saritaḥ kācābhahnīlodakāḥ //
                <span class="ref">VidSrk_11.16*(281)</span></p>
            
            
            <p>kasyacit (Skmsa.u.ka. 2047)</p>
            
            
            <p id="VidSrk_11.17*(282)">
               ikṣu-tvak-kṣoda-sārāḥ śakaṭa-saraṇayo dhīra-dhūlī-patākāḥ pāka-svīkāra-namre śirasi niviśate śūka-śāleḥ śukālī <br />
               kedārebhyaḥ praṇālaiḥ praviśati śapharī-paṅktir ādhāram ārād acchaḥ kaccheṣu paṅkaḥ sukhayati saritām ātapād ukṣa-pālam //
                <span class="ref">VidSrk_11.17*(282)</span></p>
            
            
            <p>abhinandasya --</p>
            
            
            <p id="VidSrk_11.18*(283)">
               sadyaḥ-snātānuliptā iva dadhati rucaṃ pallavāḥ kardamāṅkāḥ kacchāntāḥ kāśa-tūlaiḥ pavana-vaśa-gatair meṣa-yūthopameyāḥ <br />
               nadyaḥ pratyagra-tīropanati-sarabhasaiḥ khañjanaiḥ sāñjanākṣā haṃsāḥ kaṃsāri-deha-tviṣi gagana-tale śaṅkha-śobhāṃ vahanti //
                <span class="ref">VidSrk_11.18*(283)</span></p>
            
            
            <p id="VidSrk_11.19*(284)">
               haṃsānāṃ ninadeṣu yaiḥ kavalitair āsajyate kūjatām anyaḥ ko 'pi kaṣāya-kaṇṭha-luṭhanād āghargharo nisvanaḥ <br />
               te saṃpraty akaṭhora-vāraṇa-vadhūdantāṅkura-spardhino niryātāḥ kamalākareṣu bisinī-kandāgrima-granthayaḥ //
                <span class="ref">VidSrk_11.19*(284)</span></p>
            
            
            <p>kamalāyudhasya (dhva. 4.7, Skmsa.u.ka. 1309)</p>
            
            
            <p id="VidSrk_11.20*(285)">
               varāhānākṣeptuṃ kalama-kavala-pratyabhimukhān idānīṃ sīmānaḥ prati vihita-mañcāḥ svapatibhiḥ <br />
               kapotaiḥ potārthaṃ kṛta-niviḍa-nīḍā viṭapinaḥ śivābhir valmīkāḥ khara-nakhara-khātodara-mṛdaḥ //
                <span class="ref">VidSrk_11.20*(285)</span></p>
            
            
            <p>śatānandasya (Skmsa.u.ka. 1312)</p>
            
            
            <p id="VidSrk_11.21*(286)">
               lālā-kalpais tridaśa-kariṇāṃ dig-vadhū-hāsa-bhūtair adhva-śrānta-pravahaṇa-harit-phena-śaṅkāṃ diśadbhiḥ <br />
               vātodastaiḥ śaśadhara-kalā-komalair indra-tūlair līlottaṃsaṃ racayitum alaṃ kanyakāḥ kautukinyaḥ //
                <span class="ref">VidSrk_11.21*(286)</span></p>
            
            
            <p>śubhāṅgasya --</p>
            
            
            <p id="VidSrk_11.22*(287)">
               hāra-cchāyāṃ vahati kucayor antarāle mṛṇālī karṇopānte nava-kuvalayair acyutaḥ karṇikārthaḥ <br />
               yā sīmante maṇibhir aruṇaiḥ sā cchavir bandhu-jīvair veśaḥ śobhāṃ diśati paramām ārtavaḥ śāli-gopyāḥ //
                <span class="ref">VidSrk_11.22*(287)</span></p>
            
            
            <p>madhuśīlasya --</p>
            
            
            <p id="VidSrk_11.23*(288)">
               dūrāpāya-prakaṭa-viṭapāḥ paryaṭat-khañjarīṭakrānta-prāntāḥ prasabha-vilasad-rājahaṃsāvataṃsāḥ <br />
               adyānandaṃ dadhati vicarac-cakravākopacañcugrāsa-trāsa-pracala-śaphara-smera-nīrās taṭinyaḥ //
                <span class="ref">VidSrk_11.23*(288)</span></p>
            
            
            <p>ḍimbokasya (Skmsa.u.ka. 1319)</p>
            
            
            <p id="VidSrk_11.24*(289)">
               unmagna-cañcala-vanāni vanāpagānām āśyānasaikata-taraṅga-paramparāṇi <br />
               nimnāvaśiṣṭa-salilāni mano haranti rodhāṃsi haṃsa-pada-mudrita-kardamāni //
                <span class="ref">VidSrk_11.24*(289)</span></p>
            
            
            <p id="VidSrk_11.25*(290)">
               vyālī-vimarda-vigalaj-jala-koṭarāṇi śākhā-vilambi-mṛta-śaivala-kandalāni <br />
               dūrībhavanti saritāṃ taṭa-kānanāni pūrva-pravāha-mahimānam udāharanti //
                <span class="ref">VidSrk_11.25*(290)</span></p>
            
            
            <p>śubhāṅgasya --</p>
            
            
            <p id="VidSrk_11.26*(291)*">
               tṛṇa-rāja-pāka-saurabha-sugandhayaḥ pariṇatāśavo divasāḥ /<br />
               ādya-kulopanimantraṇa-suhita-dvija-duḥsahoṣmāṇaḥ //
                <span class="ref">VidSrk_11.26*(291)*</span></p>
            
            
            <p>yogeśvarasya --</p>
            
            
            <p id="VidSrk_11.27*(292)*">
               āḍhyān nivāpalambho niketa-gāmī ca picchilaḥ panthāḥ /<br />
               dvayam ākulayati cetaḥ skandhāvāra-dvijātīnām //
                <span class="ref">VidSrk_11.27*(292)*</span></p>
            
            
            <p>vāgurasya --</p>
            
            
            <p>|| iti śarad-vrajyā ||</p>
            
            <p>||11||</p>
            
            </div>
         
         <div id="d1e6291">
            
            <h3>12. tato hemanta-vrajyā</h3>
            
            <p id="VidSrk_12.1*(293)">
               yātrā-lagnaṃ tuhina-marutāṃ bāndhavaḥ kunda-lakṣyāḥ kālaṃ so 'yaṃ kamala-sarasāṃ saṃpadaḥ kāla-dūtaḥ <br />
               nidrā-vyājāj jaḍima-vidhurā yatra gāḍhe 'pi mantau vāmāḥ kaṇṭha-graham aśithilaṃ preyasām ādriyante //
                <span class="ref">VidSrk_12.1*(293)</span></p>
            
            
            <p>kasyacit (Srkm 1326)</p>
            
            
            <p id="VidSrk_12.2*(294)">
               agre śyāmala-bindu-baddha-tilakair madhye 'pi pākānvayaprauḍhī-bhūta-paṭola-pāṭalatarair mūle manāg babhrubhiḥ <br />
               vṛnte karkaśa-kīra-piccha-haribhiḥ sthūlaiḥ phalair bandhurāḥ saṃpraty utsukayanti kasya na manaḥ pūga-drumāṇāṃ chaṭāḥ //
                <span class="ref">VidSrk_12.2*(294)</span></p>
            
            
            <p id="VidSrk_12.3*(295)">
               dalānāṃ mūleṣu stimita-patitaṃ kesara-rajaḥ samīro nedānīṃ harati haritāla-dyuti-haram <br />
               kumudvatyāḥ koṣe madhu śiśira-miśraṃ madhuliho lihanti pratyūṣe virasa-virasaṃ manda-rucayaḥ //
                <span class="ref">VidSrk_12.3*(295)</span></p>
            
            
            <p id="VidSrk_12.4*(296)">
               āvāti sphuṭita-priyaṅgu-surabhir nīhāra-vāri-cchalāt svacchandaṃ kamalākareṣu vikiran pracchanna-vahni-cchaṭāḥ <br />
               prātaḥ kunda-samṛddhi-darśana-rasa-prīti-prakarṣollasanmālākāra-vadhū-kapola-pulaka-sthairya-kṣamo mārutaḥ //
                <span class="ref">VidSrk_12.4*(296)</span></p>
            
            
            <p id="VidSrk_12.5*(297)">
               garvāyante palālaṃ prati pathika-śataiḥ pāmarāḥ stūyamānā gopān go-garbhinīnāṃ sukhayati bahalo rātri-romantha-bāṣpaḥ <br />
               prātaḥ pṛṣṭhāvagāḍha-prathama-ravi-rucir grāma-sīmopaśalye śete siddhārtha-puṣpa-cchadana-cita-hima-klinna-pakṣmā mahokṣaḥ //
                <span class="ref">VidSrk_12.5*(297)</span></p>
            
            
            <p>yogeśvarasya (Skmsa.u.ka. 1327)</p>
            
            
            <p id="VidSrk_12.6*(298)*">
               kaṭu-madhurāṇy āmodaiḥ parṇair utkīrṇa-patra-bhaṅgāni /<br />
               damanaka-vanāni saṃprati kāṇḍair ekānta-pāṇḍūni //
                <span class="ref">VidSrk_12.6*(298)*</span></p>
            
            
            <p id="VidSrk_12.7*(299)">
               laghuni tṛṇa-kuṭīre kṣetra-koṇe yavānāṃ nava-kalama-palāla-srastare sopadhāne <br />
               pariharati suṣuptaṃ hālika-dvandvam ārāt stana-kalaśa-mahoṣmābaddha-rekhas tuṣāraḥ //
                <span class="ref">VidSrk_12.7*(299)</span></p>
            
            
            <p>bhavabhūteḥ (Drda.rū. 4.22, Svsu.ā. 1840, Skmsa.u.ka. 1336, Spdśā.pa. 3922, Smvsū.mu.
               63.15)</p>
            
            
            <p id="VidSrk_12.8*(300)">
               kṣetropānta-palāyamāna-śaśaka-dvandvaṃ parīkṣyāparān āhūyātirasena karṣaka-janān ābaddha-kolāhalāḥ <br />
               hastāropita-dātra-rajju-laguḍair vṛddhair avṛddhaiḥ saha tyaktvā śāli-cikartiṣām ita ito dhāvanty amī pāmarāḥ //
                <span class="ref">VidSrk_12.8*(300)</span></p>
            
            
            <p>kasyacit (Skmsa.u.ka. 1340)</p>
            
            
            <p id="VidSrk_12.9*(301)">
               kṛtvā pṛṣṭhatare paṭac-caram atha jyotiḥ-prataṅkāṅkayoḥ ūrvor antarayor niṣeduṣi karau kṛtvā kukūlānale <br />
               pārśvau kampa-jaḍau pidhāya kaphaṇi-dvandvena romāñcitā prātar no na ca sāyam adya jaratī gehodaraṃ muñcati //
                <span class="ref">VidSrk_12.9*(301)</span></p>
            
            
            <p>vaiśyasya --</p>
            
            
            <p id="VidSrk_12.10*(302)">
               dhūma-prāyaḥ prati-muhur atikṣobhanodvānta-tejāḥ kārīṣāgniḥ satatam ṛtunā sevyatāṃ nīyamānaḥ <br />
               bāhu-kṣepāt stana-parisarād asta-līlāṃśukābhiḥ ghoṣa-strībhir divasa-viratau bhāti nirviśyamānaḥ //
                <span class="ref">VidSrk_12.10*(302)</span></p>
            
            
            <p id="VidSrk_12.11*(303)">
               ābhoginaḥ kim api saṃprati vāsarānte saṃpanna-śāli-khala-pallavitopaśalyāḥ <br />
               grāmās tuṣāra-bhara-bandhura-gomayāgnidhūmāvalī-valaya-mekhalino haranti //
                <span class="ref">VidSrk_12.11*(303)</span></p>
            
            
            <p>abhinandasya (Skmsa.u.ka. 1351)</p>
            
            
            <p id="VidSrk_12.12*(304)*">
               mūle harinti kiṃcit pārśve pītāni lohitāny agre /<br />
               madhura-surabhīṇi saṃpraty agāḍha-pākāni badarāṇi //
                <span class="ref">VidSrk_12.12*(304)*</span></p>
            
            
            <p>tasyaiva --</p>
            
            
            <p id="VidSrk_12.13*(305)">
               bhadraṃ te sadṛśaṃ yad-adhvaga-śataiḥ kīrti-stavodghuṣyate sthāne rūpam anuttamaṃ sukṛtinā dānena karṇo jitaḥ <br />
               ity ālokya ciraṃ dṛśā kṛpaṇayā dūrāgatena stutaḥ pānthenaika-palāla-muṣṭi-rucinā garvāyate hālikaḥ //
                <span class="ref">VidSrk_12.13*(305)</span></p>
            
            
            <p>yogeśvarasya (Sksa.ka.ā. 3.8, Skmsa.u.ka. 1338, Spdśā.pa. 581, Smvsū.mu. 96.2)</p>
            
            
            <p>iti hemanta-vrajyā</p>
            
            <p>||12||</p>
            
            </div>
         
         <div id="d1e6540">
            
            <h3>13. tataḥ śiśira-vrajyā</h3>
            
            <p id="VidSrk_13.1*(306)">
               kundasyāpi na pūjana-vyatikare nāpy ātmano maṇḍane vyāpāre 'pi tathā praheṇaka-vidher nārghanti baddhādarāḥ <br />
               nāryaḥ kunda-caturthikā-mahasam ārambhābhiṣeke yathā hūtānaṅgam ulūlu-kākala-ravaiḥ prīṇanti yūnāṃ manaḥ //
                <span class="ref">VidSrk_13.1*(306)</span></p>
            
            
            <p id="VidSrk_13.2*(307)">
               durlakṣyā syād damanaka-vane dhūma-dhūmre patantī kārīṣāgneḥ paṭamaya-gṛhā vāma-līlāṃ tanoti <br />
               prādurbhāvaṃ tirayati raver adhvagānām idānīṃ sarvāṅgīṇaṃ diśati palitaṃ lomalagnā himānī //
                <span class="ref">VidSrk_13.2*(307)</span></p>
            
            
            <p id="VidSrk_13.3*(308)">
               pūṣā prātar gagana-pathikaḥ prasthitaḥ pūrva-śailāt sūcī-bhedya-prabala-mahikā-jāla-kanthāvṛtāṅgaḥ <br />
               rātriṃ sarvāṃ hutavaha-pariṣvaṅga-bhājo 'pi manye jāḍyābaddhān tvarayitum ayaṃ drāṅ na śaknoti pādān //
                <span class="ref">VidSrk_13.3*(308)</span></p>
            
            
            <p id="VidSrk_13.4*(309)">
               pānthasyārāt kṣaṇam iva gater mandimānaṃ diśanti pratyūṣeṣu pratanu-salilodgīrṇa-bāṣpa-pravāhāḥ <br />
               vārāṃ pūrṇā iva sacakitā vāra-pārīṇa-dṛṣṭer dūrottānā api śikhariṇāṃ nirjhara-droṇi-mārgāḥ //
                <span class="ref">VidSrk_13.4*(309)</span></p>
            
            
            <p id="VidSrk_13.5*(310)">
               dūra-proṣitakair avākara-parīhāsāḥ sva-kāntāśmasu prāleya-snapiteṣu mukta-salilotpāda-spṛhā-kelayaḥ <br />
               kṣīyante suratāntare 'pi na dṛśāṃ pātrīkṛtāṃ kāmibhiḥ saubhāgyāpagamād ivendu-mahasāṃ lāvaṇya-śūnyāḥ śriyaḥ //
                <span class="ref">VidSrk_13.5*(310)</span></p>
            
            
            <p id="VidSrk_13.6*(311)">
               haṃsair jarjara-rūkṣa-pakṣa-malinair naktaṃ divāntar-bahis tiṣṭhadbhiḥ parivārya bandhubhir iva snigdhaiḥ kṛtāvekṣaṇam <br />
               pratyāsīdati vallabhe jalaruhāṃ kṣāmāyamāṇa-dyutau bāṣpān ujjhati vāri vāri-ruhiṇī-nāśād ivopārjitān //
                <span class="ref">VidSrk_13.6*(311)</span></p>
            
            
            <p id="VidSrk_13.7*(312)">
               dhanyānāṃ nava-pūga-pūrita-mukha-śyāmāṅganāliṅganprāptāneka-sukha-pramoda-vapuṣāṃ ramyas tuṣārāgamaḥ <br />
               asmākaṃ tu vidīrṇa-daṇḍita-paṭī-pracchāditodghāṭitakroḍa-svīkṛta-jānu-vepathumatāṃ cetaḥ paraṃ sīdati //
                <span class="ref">VidSrk_13.7*(312)</span></p>
            
            
            <p>kasyacit (Skmsa.u.ka. 1346)</p>
            
            
            <p id="VidSrk_13.8*(313)">
               kampante kapayo bhṛśaṃ jala-kṛśaṃ gojāvikaṃ glāyati śvā cullīkuharodaraṃ kṣaṇam api kṣipto 'pi naivojjhati <br />
               śītārti-vyasanāturaḥ punar ayaṃ dīno janaḥ kūrvavat svāny aṅgāni śarīra eva hi nije nihnotum ākāṅkṣati //
                <span class="ref">VidSrk_13.8*(313)</span></p>
            
            
            <p>lakṣmīdharasya (Sksa.ka.ā. 3.10, Skmsa.u.ka. 1349 śatānandasya, Smvsū.mu. 63.17)</p>
            
            
            <p id="VidSrk_13.9*(314)">
               idānīm arghanti prathama-kalama-ccheda-muditā navāgrānna-sthāle parimala-muco hālika-gṛhāḥ <br />
               udañcad-dor-vallī-valita-valayābhir yuvatibhir gṛhīta-protkṣipta-bhramita-masṛṇodīrṇa-musalāḥ //
                <span class="ref">VidSrk_13.9*(314)</span></p>
            
            
            <p>yogeśvarasya (Skmsa.u.ka. 1337)</p>
            
            
            <p id="VidSrk_13.10*(315)">
               pāka-kṣāma-tilāḥ samutsukayituṃ śaktāḥ kapotān bhuvaḥ śyāmatvaṃ phala-pīḍyamāna-kusumān āpadyate sarṣapān <br />
               vāyur vyasta-śaṇas tuṣāra-kaṇavān abhyeti kampa-pradaḥ pānthaiḥ śuṣka-vivāda-baddha-kalahaiḥ puṇyāgnir āsevyate //
                <span class="ref">VidSrk_13.10*(315)</span></p>
            
            
            <p>tasyaiva (Skmsa.u.ka. 1350)</p>
            
            
            <p id="VidSrk_13.11*(316)">
               siddhārthāḥ phala-sūci-bandha-gurubhir lolanty amī pallavair ucchindanty adha eva bandhuratayā kolī-phalāny arbhakāḥ <br />
               pāka-praślatha-patra-koṣa-dalanavyaktāṅkura-granthayo niṣṭhīvanty api hasta-yantra-kalitāḥ puṇḍrekṣa-yaṣṭyo rasam //
                <span class="ref">VidSrk_13.11*(316)</span></p>
            
            
            <p>vācaspateḥ (Skmsa.u.ka. 1357)</p>
            
            
            <p id="VidSrk_13.12*(317)">
               vyathita-vanitā-vaktraupamyaṃ bibharti niśāpatir galita-vibhavasyājhevādya dyutir masṛṇā raveḥ <br />
               abhinava-vadhū-roṣa-svāduḥ karīṣa-tanūnapād asarala-janāśelṣa-krūras tuṣāra-samīraṇaḥ //
                <span class="ref">VidSrk_13.12*(317)</span></p>
            
            
            <p>abhinandasya (Skmsa.u.ka. 1347 bhāsasya)</p>
            
            
            <p id="VidSrk_13.13*(318)">
               vāraṃ vāraṃ tuṣārānila-tulita-palāloṣmaṇāṃ pāmarāṇāṃ daṇḍa-vyāghaṭṭanābhiḥ krama-pihita-rucau bodhyamāne kṛśānau <br />
               uddhūmair bīja-koṣoccaṭana-paṭu-ravaiḥ sarṣapa-kṣoda-kūṭaiḥ koṇe koṇe khalānāṃ parisara-sa-kaṭuḥ kīryate ko 'pi gandhaḥ //
                <span class="ref">VidSrk_13.13*(318)</span></p>
            
            
            <p>yogeśvarasya --</p>
            
            
            <p id="VidSrk_13.14*(319)">
               naṣṭa-prāyāḥ pralayamahikā-juṣṭa-jīrṇaiḥ pratānair bījāny evonmada-para-bhṛtālocanāpāṭalāni <br />
               utpākatvād vighaṭita-śamī-koṣa-saṃdarśitāni vyākurvanti sphuṭa-sahacarī-vīrudhaḥ kṛṣṇalānām //
                <span class="ref">VidSrk_13.14*(319)</span></p>
            
            
            <p>sāvarṇeḥ --</p>
            
            
            <p id="VidSrk_13.15*(320)">
               śuka-snigdhaiḥ patrair yuvati-kara-dīrghaiḥ kiśalayaiḥ phalinyo rājante hima-samaya-saṃvardhita-rucaḥ <br />
               manojñā mañjaryo harita-kapiśaiḥ pāṃsu-mukulaiḥ sphuṭanti pratyaṅgaṃ paṭu-parimalāhūta-madhupāḥ //
                <span class="ref">VidSrk_13.15*(320)</span></p>
            
            
            <p>śatānandasya --</p>
            
            
            <p id="VidSrk_13.16*(321)">
               māṣīṇaṃ muṣitaṃ yaveṣu yavasa-śyāmā cchaviḥ śīryate grāmāntāś ca masūra-dhūsara-bhuvaḥ smeraṃ yamānī-vanam <br />
               puṣpāḍhyāḥ śata-puṣpikāḥ phala-bhṛtaḥ siddhyanti siddhārthakāḥ snigdhāḥ vāstuka-vāstavaḥ stavakita-stambā ca kustumbinī //
                <span class="ref">VidSrk_13.16*(321)</span></p>
            
            
            <p>śubhāṅgasya (Skmsa.u.ka. 1356, śubhāṅkasya)</p>
            
            
            <p id="VidSrk_13.17*(322)">
               puraḥ pāṇḍu-prāyaṃ tad-anu kapilimnā kṛta-padaṃ tataḥ pākotsekād aruṇa-guṇa-saṃsargita-vapuḥ <br />
               śanaiḥ śoṣārambhe sthapuṭa-nija-viṣkambha-viṣamaṃ vane vītāmodaṃ badaram arasatvaṃ kalayati //
                <span class="ref">VidSrk_13.17*(322)</span></p>
            
            
            <p>|| iti śiśira-vrajyā ||</p>
            
            
            <p>||13||</p>
            
            </div>
         
         <div id="d1e6895">
            
            <h3>14. tato madana-vrajyā</h3>
            
            <p id="VidSrk_14.1*(323)">
               ayaṃ sa bhuvana-traya-prathita-saṃyamī śaṅkaro bibharti vapuṣādhunā viraha-kātaraḥ kāminīm <br />
               anena kila nirjitā vayam iti prayāyāḥ karaṃ kareṇa parilālayañ jayati jāta-hāsaḥ smaraḥ //
                <span class="ref">VidSrk_14.1*(323)</span></p>
            
            
            <p>nīlapaṭahasya | (Skmsa.u.ka. 468)</p>
            
            
            <p id="VidSrk_14.2*(324)">
               bhrū-śārṅgākṛṣṭa-muktāḥ kuvalaya-madhupa-stoma-lakṣmī-muṣo ye kṣepīyāḥ kṛṣṇasārā nara-hṛdaya-bhidas tārava-krūra-śalyāḥ <br />
               te dīrghāpāṅga-puṅkhāḥ smita-viṣa-viṣamāḥ pakṣmalāḥ strī-kaṭākṣāḥ pāyāsur vo 'tivīryās tribhuvana-jayinaḥ pañcabāṇasya bāṇāḥ //
                <span class="ref">VidSrk_14.2*(324)</span></p>
            
            
            <p id="VidSrk_14.3*(325)">
               manasi kusuma-bāṇair eka-kālaṃ trilokīṃ kusuma-dhanur anaṅgas tāḍayaty aspṛśadbhiḥ <br />
               iti vitata-vicitrāścarya-saṃkalpa-śilpo jayati manasijanmā janmibhir mānitājñaḥ //
                <span class="ref">VidSrk_14.3*(325)</span></p>
            
            
            <p>manovinodasya | (Skmsa.u.ka. 464)</p>
            
            
            <p id="VidSrk_14.4*(326)">
               śatruḥ kāraṇaṃ manmano 'pi bhagavān vāmāṅga-nityāṅganaḥ svar-lokasya sudhaika-pāna-caṣako mitraṃ ca tārā-patiḥ <br />
               cumbanto jagatāṃ manaḥ sumanaso marm-aspṛśaḥ sāyakāḥ dārāḥ prīti-ratī iti kva mahimā kāmasya nālaukikaḥ //
                <span class="ref">VidSrk_14.4*(326)</span></p>
            
            
            <p>manivinodasyāmī --</p>
            
            
            <p id="VidSrk_14.5*(327)">
               kula-gurur abalānāṃ keli-dīkṣā-pradāne parama-suhṛd-ananṅgo rohiṇī-vallabhasya <br />
               api kusuma-pṛṣatkair deva-devasya jetā jayati suratalīlā-nāṭikā-sūtra-dhāraḥ //
                <span class="ref">VidSrk_14.5*(327)</span></p>
            
            
            <p>rājaśekharasya | (Vsbvi.śā.bha. 1.1, Skmsa.u.ka. 469, Spdśā.pa. 3077, Smvsū.mu. 1.25)</p>
            
            
            <p id="VidSrk_14.6*(328)">
               vande devam anaṅgam eva ramaṇī-netrotpala-cchadmanā pāśenāyata-śālinā suniviḍaṃ saṃyamya loka-trayam <br />
               yenāsāv api bhasma-lāñchita-tanur devaḥ kapālī balāt prema-kruddhanagātmajāṅghri-vinati-krīḍā-vrate dīkṣitaḥ //
                <span class="ref">VidSrk_14.6*(328)</span></p>
            
            
            <p>(Skmsa.u.ka. 466, lalitokasya)</p>
            
            
            <p id="VidSrk_14.7*(329)*">
               sa jayati saṃkalpa-bhavo rati-mukha-śata-patra-cumbana-bhramaraḥ /<br />
               yasyānurakta-lalanā-nayanānta-vilokitaṃ vasatiḥ //
                <span class="ref">VidSrk_14.7*(329)*</span></p>
            
            
            <p>dāmodara-guptasya --</p>
            
            
            <p id="VidSrk_14.8*(330)">
               aho dhanuṣi naipuṇyaṃ manmathasya mahātmanaḥ <br />
               śarīram akṣataṃ kṛtvā bhinatty antargataṃ manaḥ //
                <span class="ref">VidSrk_14.8*(330)</span></p>
            
            
            <p id="VidSrk_14.9*(331)">
               dhanur mālā maurvī kvaṇad-alikulaṃ lakṣyam abalāmano-bhedyaṃ śabda-prabhṛtaya ime pañca-viśikhāḥ <br />
               iyāṃ jetuṃ yasya tribhuvanam adehasya vibhavaḥ sa vaḥ kāmaḥ kāmān diśatu dayitāpāṅga-vasatiḥ //
                <span class="ref">VidSrk_14.9*(331)</span></p>
            
            
            <p>kasyacit | (Svsu.ā. 82, Skmsa.u.ka. 470)</p>
            
            
            <p id="VidSrk_14.10*(332)">
               jayati sa mada-lekhocchṛṅkhala-prema-rāmālalita-surata-līlā-daivataṃ puṣpa-cāpaḥ <br />
               tribhuvana-jaya-siddhyai yasya śṛṅgāra-mūrter upakaraṇam apūrvaṃ mālyam indur madhūni //
                <span class="ref">VidSrk_14.10*(332)</span></p>
            
            (Skmsa.u.ka. 463, utpalarājasya)
            
            
            <p id="VidSrk_14.11*(333)">
               yācyo na kaścana guruḥ pratimā ca kāntā pūjā vilokana-vigūhana-cumbanāni <br />
               ātmā nivedyam itara-vrata-sāra-jetrīṃ vandāmahe makara-ketana deva dīkṣām //
                <span class="ref">VidSrk_14.11*(333)</span></p>
            
            
            <p>(Skmsa.u.ka. 465, vallanasya)</p>
            
            
            <p>|| iti madana-vrajyā ||</p>
            
            
            <p>||14||</p>
            
            </div>
         
         <div id="d1e7119">
            
            <h3>15. tato vayaḥ-sandhi-vrajyā</h3>
            
            <p id="VidSrk_15.1*(334)">
               bhruvoḥ kācil līlā pariṇatir apūrvā nayanayoḥ stanābhogo 'vyaktaṃ taruṇima-samārambha-samaye <br />
               idānīm bālāyāḥ kim amṛta-mayaḥ kim madhu-mayaḥ kim ānandaḥ sākṣāt dhvanati madhuraḥ pañcama-layaḥ //
                <span class="ref">VidSrk_15.1*(334)</span></p>
            
            
            <p>vīryamitrasya | (Skmsa.u.ka. 482 rājokasya, Spdśā.pa. 3274, Smvsū.mu. 51.7)</p>
            
            
            <p id="VidSrk_15.2*(335)">
               unnālālaka-bhañjanāni kabarī-pāśeṣu śikṣā-raso dantānāṃ parikarma nīvi-nahanaṃ bhrū-lāsya-yogyāgrahaḥ <br />
               tiryag-locana-ceṣṭitāni vacasi cchekokti-saṃkrāntayaḥ strīṇāṃ glāyati śaiśave pratikalaṃ ko 'py eṣa keli-kramaḥ //
                <span class="ref">VidSrk_15.2*(335)</span></p>
            
            
            <p id="VidSrk_15.3*(336)">
               vidhatte sollekhaṃ katarad iha nāṅgaṃ taruṇimā tathāpi prāgalbhyaṃ kim api caturaṃ locana-yuge <br />
               yad ādatte dṛśyād akhilam api bhāva-vyatikaraṃ mano-vṛttiṃ draṣṭuḥ prathayati ca dṛśyaṃ prati janam //
                <span class="ref">VidSrk_15.3*(336)</span></p>
            
            
            <p>etau rājaśekharasya --</p>
            
            
            <p id="VidSrk_15.4*(337)">
               etad dadhāti nava-yauvana-nartakasya kaśmīraja-cchurita-tālaka-yugmala-kṣmīm <br />
               madhye samucchvasita-vṛtti manāg upānte labdhātma-sīma kuca-kuḍmala-yugmam asyāḥ //
                <span class="ref">VidSrk_15.4*(337)</span></p>
            
            
            <p id="VidSrk_15.5*(338)*">
               yauvana-nagarārambhe rāmā-hṛdaya-sthalīṣu kusumeṣoḥ /<br />
               makara-patākeveyaṃ rājati romāvalī ramyā //
                <span class="ref">VidSrk_15.5*(338)*</span></p>
            
            
            <p>etau laḍahacandrasya --</p>
            
            
            <p id="VidSrk_15.6*(339)">
               calita-śiśu-daśānāṃ yauvanārambha-rekhāparicaya-paricumbat-prema-kautūhalānām <br />
               ucita-sahaja-lajjā-durbalā bālikānāṃ guru-jana-bhaya-bhājāṃ ke 'pi te bhrū-vilāsāḥ //
                <span class="ref">VidSrk_15.6*(339)</span></p>
            
            
            <p>guṇeśvarasya --</p>
            
            
            <p id="VidSrk_15.7*(340)">
               naitat samunnamita-cūcuka-mudram antaḥsaṃkrānta-sīma-kuca-koraka-cakram asyāḥ <br />
               saṃketitāṅga-nava-yauvana-nāṭakasya kaśmīraja-cchurita-nūtana-kāṃsya-tālam //
                <span class="ref">VidSrk_15.7*(340)</span></p>
            
            
            <p id="VidSrk_15.8*(341)">
               nitambaḥ saṃvādaṃ masṛṇa-maṇi-vedyā mṛgayate manāg gaṇḍaḥ pāṇḍur madhu-mukula-lakṣmīṃ tulayati <br />
               viśantyās tāruṇyaṃ ghusṛṇa-ghana-lāvaṇya-payasi prakāmaṃ pronmajjad vapur api ca tasyā vijayate //
                <span class="ref">VidSrk_15.8*(341)</span></p>
            
            
            <p id="VidSrk_15.9*(342)">
               udbhinna-stana-kuḍmala-dvayam uraḥ kiṃcit kapola-sthalīṃ limpaty eva madhūka-kāntir adharaḥ saṃmugdha-lakṣmī-mayaḥ <br />
               pratyāsīdati yauvane mṛga-dṛśaḥ kiṃ cānyad āvirbhaval lāvaṇyāmṛta-paṅka-lepa-laḍaha-cchāyaṃ vapur vartate //
                <span class="ref">VidSrk_15.9*(342)</span></p>
            
            
            <p id="VidSrk_15.10*(343)">
               gehād bahir virama cāpalam astu dūram adyāpi śaiśava-daśā-laḍitāni tāni <br />
               āpyāyamāna-jaghana-sthala-pīḍyamānam ardhorukaṃ truṭati putri tava kṣaṇena //
                <span class="ref">VidSrk_15.10*(343)</span></p>
            
            
            <p id="VidSrk_15.11*(344)">
               premāsaṅgi ca bhaṅgi ca prativaco 'py uktaṃ ca guptaṃ tathā yatnād yācitam ānanaṃ prati samādhāne ca hāne ca dhīḥ <br />
               ity anyo madhuraḥ sa ko 'pi śiśutā-tāruṇyayor antare vartiṣṇor mṛga-cakṣuṣo vijayate dvaividhya-mugdho rasaḥ //
                <span class="ref">VidSrk_15.11*(344)</span></p>
            
            
            <p>lakṣmīdharasya --</p>
            
            
            <p id="VidSrk_15.12*(345)">
               nitambaḥ svāṃ lakṣmīm abhilaṣati nādyāpi labhate samantāt sābhogaṃ na ca kuca-vibhāgāñcitam uraḥ <br />
               dṛśor līlāmudrā sphurati ca na cāpi sthitimatī tad asyās tāruṇyaṃ prathamam avatīrṇaṃ vijayate //
                <span class="ref">VidSrk_15.12*(345)</span></p>
            
            
            <p id="VidSrk_15.13*(346)">
               śāridyūtakathākutūhali manaś chekoktiśikṣāratiḥ nityaṃ darpaṇapāṇitā sahacarīvargeṇa cācāryakam <br />
               prauḍhastrīcaritānuvṛttiṣu raso bālyena lajjā manāk stokārohiṇi yauvane mṛgadṛśaḥ ko 'py eṣa kelikramaḥ //
                <span class="ref">VidSrk_15.13*(346)</span></p>
            
            
            <p id="VidSrk_15.14*(347)">
               dṛṣṭiḥ śaiśava-maṇḍanā pratikalaṃ prāgalbhyam abhyasyate pūrvākāram uras tathāpi kucayoḥ śobhāṃ navām īhate <br />
               no dhatte gurutāṃ tad apy upacitābhogā nitamba-sthalī tanvyāḥ svīkṛta-manmathaṃ vijayate netraikapeyaṃ vapuḥ //
                <span class="ref">VidSrk_15.14*(347)</span></p>
            
            
            <p id="VidSrk_15.15*(348)">
               ākaṇṭhārpita-kañcukāñcalam uro hastāṅgulī-mudraṇāmātrā-sūtrita-hāsyam āsyam alasāḥ pañcālikā-kelayaḥ <br />
               tiryag-locana-ceṣṭitāni vacasāṃ chekokti-saṃkrāntayas tasyāḥ sīdati śaiśave pratikalaṃ ko 'py eṣa keli-kramaḥ //
                <span class="ref">VidSrk_15.15*(348)</span></p>
            
            
            <p id="VidSrk_15.16*(349)">
               dor-mūlāvadhi-sūtrita-stanam uraḥ snihyat-kaṭākṣe dṛśāv īṣat-tāṇḍava-paṇḍite smita-sudhā-cchekoktiṣu bhrū-late <br />
               cetaḥ kandalita-smara-vyatikaraṃ lāvaṇyam aṅgair vṛtaṃ tanvaṅgyās taruṇimni sarpati śanair anyaiva kācid gatiḥ //
                <span class="ref">VidSrk_15.16*(349)</span></p>
            
            
            <p id="VidSrk_15.17*(350)">
               vāraṃ vāram anekadhā sakhi mayā cūta-drumāṇāṃ vane pīta-karṇa-darī-praṇāla-valitaḥ puṃskokilānāṃ dhvaniḥ <br />
               tasminn adya punaḥ śruti-praṇayini pratyaṅgam utkampitaṃ tāpaś cetasi netrayos taralimā kasmād akasmān mama //
                <span class="ref">VidSrk_15.17*(350)</span></p>
            
            
            <p>kasyacit (Skmsa.u.ka. 496)</p>
            
            
            <p id="VidSrk_15.18*(351)">
               darottānaṃ cakṣuḥ kalita-viralāpāṅga-valanaṃ bhaviṣyad-vistāri-stana-yugala-garbhālasam uraḥ <br />
               nitambe saṃkrāntāḥ katipaya-kalā gaurava-juṣo vapur muñcad bālyaṃ kim api kamanīyaṃ mṛga-dṛśaḥ //
                <span class="ref">VidSrk_15.18*(351)</span></p>
            
            
            <p>kasyacit | (Skmsa.u.ka. 483, Smvsū.mu. 51.10)</p>
            
            
            <p id="VidSrk_15.19*(352)">
               gaṇita-garimā śroṇir madhyaṃ nibaddha-vali-trayaṃ hṛdayam udayal-lajjaṃ sajjac-cirantana-cāpalam <br />
               mukulita-kucaṃ vakṣaś cakṣur manāg-vṛta-vakrima krama-parigalad-bālyaṃ tanvyā vapus tanute śriyam //
                <span class="ref">VidSrk_15.19*(352)</span></p>
            
            
            <p id="VidSrk_15.20*(353)">
               bālo 'dyāpi kileti lakṣitam alaṃkartuṃ nijair bhūṣaṇai rāmābhiś ciram udyate hṛdi lihann icchām anicchāṃ vahan <br />
               snihyat-tāram athānya-dṛṣṭi-virahe yaḥ saṃmukhaṃ vīkṣito namraḥ smera-mukhī-bhavann iti vayaḥ-sandhi-śriyāliṅgitaḥ //
                <span class="ref">VidSrk_15.20*(353)</span></p>
            
            
            <p>vallaṇasya --</p>
            
            
            <p id="VidSrk_15.21*(354)">
               mādhyasthyaṃ ca samasta-vastuṣu paripraśne śiro-ghūrṇanaṃ preyasyāṃ param arpitāntara-bahir-vṛtti-prapañca-kramaḥ <br />
               kiṃ cāpi sphuṭa-dṛṣṭi-vibhrama-kalā-nirmāṇa-śikṣā-rasaḥ pratyaṅgaṃ smara-keli-mudritam aho bālā vayo-vibhrame //
                <span class="ref">VidSrk_15.21*(354)</span></p>
            
            
            <p id="VidSrk_15.22*(355)">
               padbhyāṃ muktās tarala-gatayaḥ saṃśritā locanābhyāṃ śroṇī-bandhas tyajati tanutāṃ sevate madhya-deśaḥ <br />
               dhatte vakṣaḥ kuca-sacivatām advitīyatvam āsyaṃ tad-gātrāṇāṃ guṇa-vinimayaḥ kalpito yauvanena //
                <span class="ref">VidSrk_15.22*(355)</span></p>
            
            
            <p>rājaśekharasya | (Skmsa.u.ka. 484, Spdśā.pa. 3282, Smvsū.mu. 52.4)</p>
            
            
            <p id="VidSrk_15.23*(356)">
               bālyaṃ yad asyās trivalī-taṭinyās taṭe vinaṣṭaṃ saha cāpalena <br />
               tad-artham utthāpita-cāru-caityakalpau stanau pāṇḍutarau taruṇyāḥ //
                <span class="ref">VidSrk_15.23*(356)</span></p>
            
            
            <p id="VidSrk_15.24*(357)">
               tadātva-pronmīlan-mradima-ramaṇīyāt kaṭhinatāṃ nicitya pratyaṅgād iva taruṇa-bhāvena ghaṭitau <br />
               stanau saṃbibhrāṇāḥ kṣaṇa-vinaya-vaijātya-masṛṇasmaronmeṣāḥ keṣām upari na rasānāṃ yuvatayaḥ //
                <span class="ref">VidSrk_15.24*(357)</span></p>
            
            
            <p>murāreḥ (anargha-rāghava.rā. 3.7)</p>
            
            
            <p id="VidSrk_15.25*(358)">
               bhrū-līlā caturā tribhāga-valitā dṛṣṭir gatir mantharā visrabdhaṃ hasitaṃ kapola-phalake vaidagdhya-vakraṃ vacaḥ <br />
               noddiṣṭaṃ guruṇā na bandhu-kathitaṃ dṛṣṭaṃ na śāstre kvacid bālāyāḥ svayam eva manmatha-kalā-pāṇḍityam unmīlati //
                <span class="ref">VidSrk_15.25*(358)</span></p>
            
            
            <p id="VidSrk_15.26*(359)">
               lāvaṇyāmṛta-sāndra-sindhu-laharī-saṃsiktam asyā vapur jātas tatra navīna-yauvana-kalā-līlālatā-maṇḍapaḥ <br />
               tatrāyaṃ spṛhaṇīya-śītalatara-cchāyāsu suptotthitaḥ saṃmugdho madhu-bāndhavaḥ sa bhagavān adyāpi nidrālasaḥ //
                <span class="ref">VidSrk_15.26*(359)</span></p>
            
            
            <p>vīryamitrasya | (Skmsa.u.ka. 480, bhikṣoḥ)</p>
            
            
            <p id="VidSrk_15.27*(360)">
               bhruvir līlaivānyā dara-hasitam abhyasyati mukhaṃ dṛśor vakraḥ panthās taruṇima-samārambha-sacivaḥ <br />
               idānīm etasyāḥ kuvalaya-dṛśaḥ pratyaham ayaṃ nitambasyābhogo nayati maṇi-kāñcīm adhikatām //
                <span class="ref">VidSrk_15.27*(360)</span></p>
            
            
            <p>rājya-pālasya --</p>
            
            
            <p id="VidSrk_15.28*(361)">
               madhyaṃ baddha-vali-trayaṃ vijayate niḥsandhi-bandhonnamad vistāri-stana-bhāra-mantharam uro mugdhā kapola-śriyaḥ <br />
               kiṃ cāmugdha-vilola-nīraja-dṛśas tāruṇya-puṇyātither asyāḥ kuṅkuma-paṅka-lepa-naḍaha-cchāyaṃ vapur vartate //
                <span class="ref">VidSrk_15.28*(361)</span></p>
            
            
            <p>vajramuṣṭeḥ | (Srkm 490, kasyacit)</p>
            
            
            <p id="VidSrk_15.29*(362)">
               samastaṃ vijñāya smara-narapateś cāru-caritaṃ caraś cakṣuḥ karṇe kathayitum agāt satvaram iva <br />
               prayāṇaṃ bālyasya pratipadam abhūd vigraha-bharaḥ parispando vācām api ca kucayoḥ sandhir abhavat //
                <span class="ref">VidSrk_15.29*(362)</span></p>
            
            
            <p id="VidSrk_15.30*(363)">
               utkhelat-trivalī-taraṅga-taralā romāvalī-śaivalasrag-valir yuvatī dhruvaṃ jana-mano-nirvāṇa-vārāṇasī <br />
               etasyā yad uras-taṭī-parisare yad bālya-cāpalyayoḥ sthāne yauvana-śilpi-kalpita-citā-caitya-dvayaṃ dṛśyate //
                <span class="ref">VidSrk_15.30*(363)</span></p>
            
            
            <p>bhavasya --</p>
            
            
            <p id="VidSrk_15.31*(364)">
               stanodbhedaḥ kiṃcit tyajati tanutāyāḥ paricayaṃ tathā madhyo bhāgas trivali-valayebhyaḥ spṛhayati <br />
               nitambe ca svairaṃ vilasati vilāsa-vyasanitā mṛgākṣyāḥ pratyaṅgaṃ kṛta-padam ivānaṅga-laḍitam //
                <span class="ref">VidSrk_15.31*(364)</span></p>
            
            
            <p id="VidSrk_15.32*(365)">
               yat pratyaṅgaṃ sphuṭam anusaranty ūrmayo vibhramāṇāṃ kṣobhaṃ dhatte yad api bahalaḥ snigdha-lāvaṇya-paṅkaḥ <br />
               unmagnaṃ yat sphurati ca manāk kumbhayor dvandvam etat tan manye 'syā smara-gaja-yuvā gāhate hṛt-taḍāgam //
                <span class="ref">VidSrk_15.32*(365)</span></p>
            
            
            <p>vidhūkasya (Skmsa.u.ka. 481)</p>
            
            
            <p id="VidSrk_15.33*(366)">
               kṛta-nibhaśataṃ niṣkrāmantīṃ sakhībhir anūddhṛtāṃ katham api haṭhād ākṛṣyānte paṭasya niveśitām <br />
               nava-nidhuvana-krīḍārambha-prakampa-vivartinīṃ anubhava-mṛdū-bhūta-trāsāṃ manaḥ smarati priyām //
                <span class="ref">VidSrk_15.33*(366)</span></p>
            
            
            <p id="VidSrk_15.34*(367)">
               smitaṃ kiṃcin-mugdhaṃ tarala-madhuro dṛṣṭi-vibhavaḥ parispando vācām abhinava-vilāsokti-sarasaḥ <br />
               gatīnām ārambhaḥ kisalayita-līlā-parimalaḥ spṛśantyās tāruṇyaṃ kim iva na manojñaṃ mṛgadṛśaḥ //
                <span class="ref">VidSrk_15.34*(367)</span></p>
            
            
            <p id="VidSrk_15.35*(368)*">
               asti bhayam asti kautukam asti ca mandākṣam asti cotkaṇṭhā /<br />
               bālānāṃ praṇayi-jane bhāvaḥ ko 'py eṣa naika-rasaḥ //
                <span class="ref">VidSrk_15.35*(368)*</span></p>
            
            
            <p id="VidSrk_15.36*(369)">
               pragalbhānām ante nivasati śṛṇoti smara-kathāṃ svayaṃ tat-tac-ceṣṭā-śatam abhinayenārpayati ca <br />
               spṛhām antaḥ kānte vahati na samabhyeti nikaṭaṃ yathaiveyaṃ bālā harati ca tathaiveyam adhikam //
                <span class="ref">VidSrk_15.36*(369)</span></p>
            
            
            <p id="VidSrk_15.37*(370)">
               anyonyāntara-nirgatāṅguli-dala-śreṇī-bhavan-niścalagranthi-pragrathitaṃ kara-dvayam upary uttānam āvibhratā <br />
               seyaṃ vibhrama-toraṇa-praṇayinā jṛmbhābharottambhitenoccair bāhu-yugena śaṃsati manojanma-praveśotsavam //
                <span class="ref">VidSrk_15.37*(370)</span></p>
            
            
            <p>śatānandasya --</p>
            
            
            <p id="VidSrk_15.38*(371)">
               sa eṣa yauvanācāryaḥ siddhaye smara-bhūbhujaḥ <br />
               priyāyāṃ balim uddiśya tanoti stana-maṇḍalam //
                <span class="ref">VidSrk_15.38*(371)</span></p>
            
            
            <p id="VidSrk_15.39*(372)">
               bibhratyā vapur unnamat-kuca-yugaṃ prādurbhavad-vibhramaṃ bālāyā lasad-aṅga-sandhi-viramad-bālyaṃ valad-bhrū-latam <br />
               antar visphurati smaro bahir api vrīḍā samunmīlate svairaṃ locana-vakrimā vilasati śrīḥ kācid ujjṛmbhate //
                <span class="ref">VidSrk_15.39*(372)</span></p>
            
            
            <p>rudrasya --</p>
            
            
            <p id="VidSrk_15.40*(373)">
               sutanur adhunā seyaṃ nimnāṃ svanābhim abhīkṣate kalayati parāvṛttenākṣṇā nitambasamunnatim <br />
               rahasi kurute vāsoguptau svamadhyakadarthanāṃ api ca kim api vrīḍāṃ krīḍāsakhīm iva manyate //
                <span class="ref">VidSrk_15.40*(373)</span></p>
            
            
            <p id="VidSrk_15.41*(374)">
               yad anyonya-prema-pravaṇa-yuvatī-manmatha-kathāsamārambhe stambhībhavati pulakair añcita-tanuḥ <br />
               tathā manye dhanyaṃ parama-surata-brahma-nirataṃ kuraṅgākṣī dīkṣā-gurum akṛta kañcit sukṛtinam //
                <span class="ref">VidSrk_15.41*(374)</span></p>
            
            
            <p>narasiṃhasya (Skmsa.u.ka. 505)</p>
            
            
            <p id="VidSrk_15.42*(375)">
               tarantīvāṅgāni sphurad-amala-lāvaṇya-jaladhau prathimnaḥ prāgalbhyaṃ stana-jaghanam unmudrayati ca <br />
               dṛśor līlārambhāḥ sphuṭam apavadante saralatām aho sāraṅgākṣyās taruṇimani gāḍhaḥ paricayaḥ //
                <span class="ref">VidSrk_15.42*(375)</span></p>
            
            
            <p>rājaśekharasya | (Skmsa.u.ka. 486)</p>
            
            
            <p id="VidSrk_15.43*(376)">
               gatir mandā sāndraṃ jaghanam udaraṃ kṣāmam atanuḥ stanābhogaḥ stokaṃ vacanam atimugdhaṃ ca hasitam <br />
               viloka-bhrū-vallī-calana-laya-lolaṃ ca nayanaṃ kva jātaṃ bālāyāḥ kva ca viṣayam akṣṇor iyam agāt //
                <span class="ref">VidSrk_15.43*(376)</span></p>
            
            
            <p>sudokasya --</p>
            
            
            <p id="VidSrk_15.44*(377)*">
               haratitarāṃ jana-hṛdayaṃ kalikopagatā latā ca dayitā ca /<br />
               yadi punar atanu-śilīmukha-samākulā kiṃ na paryāptam //
                <span class="ref">VidSrk_15.44*(377)*</span></p>
            
            
            <p>gobhaṭasya --</p>
            
            
            <p id="VidSrk_15.45*(378)">
               dhṛtam iva puraḥ paścāt kaiścit praṇunnam ivollasatpulakam iva yat prāptocchvāsa-vyudasta-mitho 'ntaram <br />
               atigata-sakhī-hastonmāna-kramaṃ divasa-kramair idam anubhavad-vāñchā-pūrti-kṣamarddhi kuca-dvayam //
                <span class="ref">VidSrk_15.45*(378)</span></p>
            
            
            <p id="VidSrk_15.46*(379)*">
               stana-taṭam idam uttuṅgaṃ nimno madhyaḥ samunnataṃ jaghanam /<br />
               iti viṣame hariṇākṣyā vapuṣi nave ka iha na skhalati //
                <span class="ref">VidSrk_15.46*(379)*</span></p>
            
            
            <p id="VidSrk_15.47*(380)">
               mātrā-nartana-paṇḍita-bhru vadanaṃ kiṃcit-pragalbhe dṛśau stokodbheda-niveśita-stanam uro madhyaṃ daridrāti ca <br />
               asyā yaj jaghanaṃ ghanaṃ ca kalayā pratyaṅgam eṇīdṛśaḥ satyaṅkāra iva smaraika-suhṛdā tad yauvanenārpitam //
                <span class="ref">VidSrk_15.47*(380)</span></p>
            
            
            <p>rājaśekharasya --</p>
            
            
            <p id="VidSrk_15.48*(381)*">
               ayi purāri parunmalayānilā vavur amī jagur eva ca kokilāḥ /<br />
               kalamalotkalitaṃ tu na me manaḥ sakhi babhūva vṛthaiva yathaiṣamaḥ //
                <span class="ref">VidSrk_15.48*(381)*</span></p>
            
            
            <p>utpalarājasya --</p>
            
            
            <p id="VidSrk_15.49*(382)">
               skhalati vayasi bāle nirjite rājanīva sphurati rati-nidhāne yauvane jetarīva <br />
               mada-madana-vivṛddhi-spardhayevābalānāṃ kim api vapuṣi līlā-kuḍmalāni sphuṭanti //
                <span class="ref">VidSrk_15.49*(382)</span></p>
            
            
            <p id="VidSrk_15.50*(383)">
               dṛṣṭyā varjitam ārjavaṃ samatayā dattaṃ payo vakṣase kṣīṇāyur gatiṣu tvarā smitam api bhrū-lāsya-līlā-sakham <br />
               satyā na prakṛtau guraḥ śiśutayā prasthāna-dattārghayā kāpy anyā hariṇī-dṛśaḥ pariṇatiḥ kandarpa-mudrāṅkitā //
                <span class="ref">VidSrk_15.50*(383)</span></p>
            
            
            <p>rājaśekharasya --</p>
            
            
            <p>|| iti vayaḥ-sandhi-vrajyā ||</p>
            
            
            <p>||15||</p>
            
            </div>
         
         <div id="d1e8068">
            
            <h3>16. tato yuvativarṇana-vrajyā</h3>
            
            <p id="VidSrk_16.1*(384)">
               yāsāṃ saty api sad-guṇānusaraṇe doṣānubandhaḥ sadā yāḥ prāṇān varam arpayanti na punaḥ saṃpūrṇa-dṛṣṭiṃ priye <br />
               atyantābhimate 'pi vastuni vidhir yāsāṃ niṣedhātmakas tās trailokya-vilakṣaṇa-prakṛtayo vāmāḥ prasīdantu vaḥ //
                <span class="ref">VidSrk_16.1*(384)</span></p>
            
            
            <p>bibhokasya | (sā.da. 3.116, Skmsa.u.ka. 581, Spdśā.pa.. 3079)</p>
            
            
            <p id="VidSrk_16.2*(385)">
               kaṇṭhe mauktika-mālikā stana-taṭe kārpūra-madhyaṃ rajaḥ sāndraṃ candanam aṅgake valayitā pāṇau mṛṇālī-latā <br />
               tanvī naktam iyaṃ cakāsti śucinī cīnāṃśuke bibhratī śītāṃśor adhidevateva galitā vyomāgram ārohitaḥ //
                <span class="ref">VidSrk_16.2*(385)</span></p>
            
            
            <p>rājaśekharasya | (Vsbvi.śā.bha. 3.16, Skmsa.u.ka. 1019)</p>
            
            
            <p id="VidSrk_16.3*(386)">
               līlā-skhalac-caraṇa-cāru-gatāgatāni tiryag-vivartita-vilocana-vīkṣitāni <br />
               vāma-bhruvāṃ mṛdu ca mañju ca bhāṣitāni nirmāyam āyudham idaṃ makara-dhvajasya //
                <span class="ref">VidSrk_16.3*(386)</span></p>
            
            
            <p id="VidSrk_16.4*(387)">
               dṛṣṭā kāñcana-yaṣṭir adya nagaropānte bhramantī mayā tasyām adbhutam padmam ekam aniśaṃ protphullam ālokitam <br />
               tatrobhau madhupau tathopari tayor ekoṣṭamī-candramās tasyāgre paripuñjitena tamasā naktaṃ divaṃ sthīyate //
                <span class="ref">VidSrk_16.4*(387)</span></p>
            
            
            <p>tasyaiva (Skmsa.u.ka. 492)</p>
            
            
            <p id="VidSrk_16.5*(388)">
               madhye hema-lataṃ kapittha-yugalaṃ prādurbabhūva kramaprāptau tāla-phala-dvayaṃ tad anu tan niḥsandhi bhāva-sthitam <br />
               paścād tulya-samunnati-vyatikaraṃ sauvarṇa-kumbha-dvayākāreṇa sphuṭam eva tat-pariṇataṃ kvedaṃ vadāmodbhutam //
                <span class="ref">VidSrk_16.5*(388)</span></p>
            
            
            <p>vittokasya (Skmsa.u.ka. 491, vetokasya)</p>
            
            
            <p id="VidSrk_16.6*(389)">
               smita-jyotsnā-liptaṃ mṛgamada-masī-patra-hariṇaṃ mukhaṃ tan-mugdhāyā harati hariṇāṅkasya laḍitam <br />
               kva candre saundaryaṃ tad-adhara-ruciḥ sātiśayinī kva bālāyās te kva caṭula-kaṭākṣā naya-muṣaḥ //
                <span class="ref">VidSrk_16.6*(389)</span></p>
            
            
            <p>yāgokasya --</p>
            
            
            <p id="VidSrk_16.7*(390)">
               āścaryam ūrjitam idaṃ kim u kiṃ madīyaś citta-bhramo yad ayam indur anambare 'pi <br />
               tatrāpi kāpi nanu citra-parampareyam ujjṛmbhitaṃ kuvalaya-dvitayaṃ yad atra //
                <span class="ref">VidSrk_16.7*(390)</span></p>
            
            
            <p>śrīharṣapāla-devasya --</p>
            
            
            <p id="VidSrk_16.8*(391)*">
               nija-nayana-pratibimbair ambuni bahuśaḥ pratāritā kāpi /<br />
               nīlotpale 'pi vimṛśati karam arpayituṃ kusumalāvī //
                <span class="ref">VidSrk_16.8*(391)*</span></p>
            
            
            <p>dharaṇīdharasya | (Skmsa.u.ka. 822, Smvsū.mu. 67.13, Sdsā.da. 8.19)</p>
            
            
            <p id="VidSrk_16.9*(392)*">
               yauvana-śilpi-sukalpita-nūtana-tanu-veśma viśati rati-nāthe /<br />
               lāvaṇya-pallavāṅgau maṅgala-kalaśau stanāv asyāḥ //
                <span class="ref">VidSrk_16.9*(392)*</span></p>
            
            
            <p id="VidSrk_16.10*(393)">
               ekam eva baliṃ baddhvā jagāma harir unnatim <br />
               asyās trivali-bandhena saiva madhyasya namratā //
                <span class="ref">VidSrk_16.10*(393)</span></p>
            
            
            <p id="VidSrk_16.11*(394)">
               romāvalī kanaka-campaka-dāma-gauryā lakṣmīṃ tanoti nava-yauvana-saṃbhṛta-śrīḥ <br />
               trailokya-labdha-vijayasya manobhavasya saurvarṇa-paṭṭa-likhiteva jaya-praśastiḥ //
                <span class="ref">VidSrk_16.11*(394)</span></p>
            
            
            <p>kasyacit | (Skmsa.u.ka. 856)</p>
            
            
            <p id="VidSrk_16.12*(395)">
               dṛśā dagdhaṃ manasijaṃ jīvayanti dṛśaiva yāḥ <br />
               virūpākṣasya jayinīs tāḥ stuve vāma-locanāḥ //
                <span class="ref">VidSrk_16.12*(395)</span></p>
            
            
            <p>rājaśekharasya | (Skmsa.u.ka. 582, Vsbvi.śā.bha. 1.2, Sv.su.ā. 1309, Spdśā.pa. 3078,
               Smvsū.mu. 37.2)</p>
            
            
            <p id="VidSrk_16.13*(396)">
               so 'yam abhyuditaḥ paśya priyāyā mukha-candramāḥ <br />
               yasya pārvaṇa-candreṇa tulyataiva hi lāñchanam //
                <span class="ref">VidSrk_16.13*(396)</span></p>
            
            
            <p id="VidSrk_16.14*(397)">
               vidhāyāpūrva-pūrṇendum asyā mukham abhūd dhruvam <br />
               dhātā jināsanāmbhojavinimīlana-duḥsthitaḥ //
                <span class="ref">VidSrk_16.14*(397)</span></p>
            
            
            <p>śrīharṣa-devasya --</p>
            
            
            <p id="VidSrk_16.15*(398)">
               maikaṃ tamaḥ-stabakam ūrdhvam apākṛthās tvam eṇaṃ tyajāsya vimale nayane gṛhāṇa <br />
               lolālakaṃ tarala-vīkṣitam āyatākṣyāḥ sākṣān mukhaṃ yadi bhavān anukartu-kāmaḥ //
                <span class="ref">VidSrk_16.15*(398)</span></p>
            
            
            <p id="VidSrk_16.16*(399)">
               etasmin avadāta-kāntini kuca-dvandve kuraṅgī-dṛśaḥ saṃkrānta-pratibimbam aindavam idaṃ dvedhā vibhaktaṃ vapuḥ <br />
               ānandottaralasya puṣpa-dhanuṣas tat-kāla-nṛtyotsavaprāpti-prodyata-kāṃsya-tāla-yugala-prāyaṃ samālokyate //
                <span class="ref">VidSrk_16.16*(399)</span></p>
            
            
            <p>vasukalpasya --</p>
            
            
            <p id="VidSrk_16.17*(400)">
               ghanāv ūrū tasyā yadi yadi vidagdho 'yam adharaḥ stana-dvandvaṃ sāndraṃ yadi yadi mukhābjaṃ vijayate <br />
               hatau rambhā-stambhau hatam ahaha bandhūka-kusumaṃ hatau hemnaḥ kumbhāv ahaha vihataḥ pārvaṇa-śaśī //
                <span class="ref">VidSrk_16.17*(400)</span></p>
            
            
            <p id="VidSrk_16.18*(401)">
               yad api vibudhaiḥ sindhor antaḥ kathaṃcid upārjitaṃ tad api sakalaṃ cāru-strīṇāṃ mukheṣu vibhāvyate <br />
               sura-sumanasaḥ śvāsāmode śaśī ca kapolayor amṛtam adhare tiryag-bhūte viṣaṃ ca vilocane //
                <span class="ref">VidSrk_16.18*(401)</span></p>
            
            
            <p>lakṣmīdharasya | (Skmsa.u.ka. 836, Smvsū.mu. 53.31)</p>
            
            
            <p id="VidSrk_16.19*(402)">
               tarala-nayanā tanvaṅgīyaṃ payodhara-hāriṇī racana-paṭunā manye dhātrā śaśi-drava-nirmitā <br />
               bhavatu mahimā lāvaṇyānām ayaṃ katham anyathā vigalita-tanur lekhāśeṣaḥ kathaṃ ca niśākaraḥ //
                <span class="ref">VidSrk_16.19*(402)</span></p>
            
            
            <p>suvarṇarekhasya --</p>
            
            
            <p id="VidSrk_16.20*(403)">
               so 'naṅgaḥ kusumāni pañca viśikhāḥ puṣpāṇi bāṇāsanaṃ svacchanda-cchidurā madhuvratamayī paṅktir guṇaḥ kārmuke <br />
               etat-sādhana utsaheta sa jagaj jetuṃ kathaṃ manmathas tasyāmogham amūr bhavanti nahi ced astraṃ kuraṅgī-dṛśaḥ //
                <span class="ref">VidSrk_16.20*(403)</span></p>
            
            
            <p>amara-siṃhasya | (Skmsa.u.ka. 583)</p>
            
            
            <p id="VidSrk_16.21*(404)*">
               gurutāṃ jaghana-stanayoḥ sraṣṭur muṣṭyonnamayya tulitavataḥ /<br />
               magnāṅguli-sandhi-traya-nirgata-lāvaṇya-paṅktilā trivalī //
                <span class="ref">VidSrk_16.21*(404)*</span></p>
            
            
            <p id="VidSrk_16.22*(405)">
               asāraṃ saṃsāraṃ parimuṣita-ratnaṃ tribhuvanaṃ nirālokaṃ lokaṃ maraṇa-śaraṇaṃ bāndhava-janam <br />
               adarpaṃ kandarpaṃ jana-nayana-nirmāṇam aphalaṃ jagaj jīrṇāraṇyaṃ katham asi vidhātuṃ vyavasitaḥ //
                <span class="ref">VidSrk_16.22*(405)</span></p>
            
            
            <p>bhavabhūteḥ (mā.mā. 5.30)</p>
            
            
            <p id="VidSrk_16.23*(406)">
               tvad-gaṇḍa-sthala-pāṇḍu dehi lavalaṃ dehi tvad-oṣṭhāruṇaṃ bimbaṃ dehi nitambini tvad-alaka-śyāmaṃ ca me jāmbavam <br />
               ity akṣuṇṇa-manojña-cāṭu-janita-vrīḍaḥ purandhrī-janā dhanyānāṃ bhavaneṣu pañjara-śukair āhāram abhyarthyate //
                <span class="ref">VidSrk_16.23*(406)</span></p>
            
            
            <p>kasyacit | (Skmsa.u.ka. 1178, vākkūṭasya)</p>
            
            
            <p id="VidSrk_16.24*(407)">
               dūrvā-śyāmo jayati pulakair eṣa kāntaḥ kapolaḥ kastūrībhiḥ kim iha likhito drāviḍaḥ patra-bhaṅgaḥ <br />
               pratyagrāṇi priya-kara-ruha-krīḍitāny eva mugdhe śobhā-bhāñji stana-kalaśayos tanvi hāro 'pi bhāraḥ //
                <span class="ref">VidSrk_16.24*(407)</span></p>
            
            
            <p id="VidSrk_16.25*(408)">
               janaḥ puṇyair yāyāj jaladhi-jala-bhāvaṃ jala-mucaṃ tathāvasthaṃ cainaṃ vidadhati śubhaiḥ śukti-vadane <br />
               tatas tāṃ śreyobhiḥ pariṇatim asau vindati yayā ruciṃ tanvan pīna-stani hṛdi tavāyaṃ vilasati //
                <span class="ref">VidSrk_16.25*(408)</span></p>
            
            
            <p>acalasiṃhasya acala-siṃhasya --</p>
            
            
            <p id="VidSrk_16.26*(409)">
               na nīlābjaṃ cakṣuḥ sarasiruham etan na vadanaṃ na bandhūkasyedaṃ mukulam adharas taddyuti-dharaḥ <br />
               mamāpy eṣā bhrāntiḥ prathamam abhavad bhṛṅga kim u te kṛtaṃ yatnair ebhyo virama viramety añjalir ayam //
                <span class="ref">VidSrk_16.26*(409)</span></p>
            
            
            <p>rājaśekharasya | (Srk sa.u.ka. 955)</p>
            
            
            <p id="VidSrk_16.27*(410)">
               manasija-vijayāstraṃ netra-viśrāma-pātraṃ tava mukham anukartuṃ tanvi vāñchā dvayoś ca <br />
               iti janita-virodhād bhūta-kopād ivāyaṃ harati tuhina-raśmiḥ paṅkajānāṃ vikāśam //
                <span class="ref">VidSrk_16.27*(410)</span></p>
            
            
            <p>dharmākarasya --</p>
            
            
            <p id="VidSrk_16.28*(411)">
               ceto-bhuvo racita-vibhrama-saṃvidhānaṃ nūnaṃ na gocaram abhūd dayitānanaṃ vaḥ <br />
               tat-kānti-saṃpadam avāpsyata cec cakorāḥ pānotsavaṃ kim akariṣyata candrikāsu //
                <span class="ref">VidSrk_16.28*(411)</span></p>
            
            
            <p id="VidSrk_16.29*(412)">
               yad gīyate jagati śastra-hatā vrajanti nūnaṃ surālayam iti sphuṭam etad adya <br />
               sūcyagra-mātra-parikhaṇḍita-vigraheṇa prāptaṃ yataḥ stana-taṭaṃ tava kañcukena //
                <span class="ref">VidSrk_16.29*(412)</span></p>
            
            
            <p id="VidSrk_16.30*(413)">
               anena kumbha-dvaya-saṃniveśasaṃlakṣyamāṇena kuca-dvayena <br />
               unmajjatā yauvana-vāraṇena vāpīva tanvaṅgi taraṅgitāsi //
                <span class="ref">VidSrk_16.30*(413)</span></p>
            
            
            <p>bhāgurasya --</p>
            
            
            <p id="VidSrk_16.31*(414)">
               satyaṃ śaraiḥ sumanasāṃ hṛdayaṃ tavaital lolākṣi nirbharam apūri manobhavena <br />
               āmodam ulbaṇam akṛtrimam udvahanti śvāsāḥ svabhāva-subhagaṃ katham anyathaite //
                <span class="ref">VidSrk_16.31*(414)</span></p>
            
            
            <p id="VidSrk_16.32*(415)">
               sutanu bhava-gabhīraṃ gartam utpādya nābhīm adha upari nidhāya stambhikāṃ roma-rājīm <br />
               stana-yuga-bhara-bhaṅgāśaṅkiteneva dhātrā trivali-valaya-baddhaṃ madhyam ālokayāmaḥ //
                <span class="ref">VidSrk_16.32*(415)</span></p>
            
            
            <p id="VidSrk_16.33*(416)">
               muhuḥ śastra-cchedair muhur asama-pāṣāṇa-kaṣaṇair muhur jyotiḥ-kṣepaiḥ payasi paritāpaiḥ pratimuhuḥ <br />
               tad evaṃ tanvaṅgyāḥ katham api nitamba-sthalam idaṃ mayā labdhaṃ puṇyair iti raṇati kāñcī-parikaraḥ //
                <span class="ref">VidSrk_16.33*(416)</span></p>
            
            
            <p id="VidSrk_16.34*(417)*">
               guṇa-vṛddhir varṇa-lopa-dvandva-nipātopasarga-saṃkīrṇā /<br />
               durghaṭa-paṭavākyārthā vyākaraṇa-prakriyevāsau //
                <span class="ref">VidSrk_16.34*(417)*</span></p>
            
            
            <p id="VidSrk_16.35*(418)*">
               nayana-cchalena sutanor vadana-jite śaśini kula-vibhau krodhāt /<br />
               nāsānāla-nibaddhaṃ sphuṭitam ivendīvaraṃ dvedhā //
                <span class="ref">VidSrk_16.35*(418)*</span></p>
            
            
            <p id="VidSrk_16.36*(419)">
               cakṣur mecakam ambujaṃ vijayate vaktrasya mitraṃ śaśī bhrū-sūtrasya sanābhi manmatha-dhanur lāvaṇya-puṇyaṃ vapuḥ <br />
               rekhā kāpi rada-cchade ca sutanor gātre ca tat kāminīṃ enāṃ varṇayitā smaro yadi sa ced vaidarbhyam abhyasyati //
                <span class="ref">VidSrk_16.36*(419)</span></p>
            
            
            <p>rājaśekharasyaitau --</p>
            
            
            <p id="VidSrk_16.37*(420)">
               caṇḍīśa-darpa-dalanāt prabhṛti smarasya vāma-bhruvāṃ vadanam eva hi rājadhānī <br />
               niḥśaṅkam aṅkurita-puṣpita-kānti-kāśe tatrādhunā tuhina-dhāmni mṛgāś caranti //
                <span class="ref">VidSrk_16.37*(420)</span></p>
            
            
            <p>sarokasya --</p>
            
            
            <p id="VidSrk_16.38*(421)">
               lāvaṇya-kānti-paripūrita-diṅ-mukhe 'smin smere 'dhunā tava mukhe taralāyatākṣi <br />
               kṣobhaṃ yad eti na manāg api tena manye suvyatam eva jala-rāśir ayaṃ payodhiḥ //
                <span class="ref">VidSrk_16.38*(421)</span></p>
            
            
            <p>ānandavardhanasya --</p>
            
            
            <p id="VidSrk_16.39*(422)">
               adhīrākṣyāḥ pīna-stana-kalasam āskandasi muhuḥ kramād ūru-dvandvaṃ kalayasi ca lāvaṇya-lalitam <br />
               bhujāśliṣṭo harṣād anubhavasi hastāhṛti-kalām aye vīṇā-daṇḍa prakaṭaya phalaṃ kasya tapasaḥ //
                <span class="ref">VidSrk_16.39*(422)</span></p>
            
            
            <p>vācaspateḥ | (Skmsa.u.ka. 954)</p>
            
            
            <p id="VidSrk_16.40*(423)">
               na tāvad bimboṣṭhi sphuritanavarāgo 'yam adharo na cāmī te dantāḥ sudati jita-kundendu-mahasaḥ <br />
               imāṃ manye mudrām atanutara-sindūra-subhagāṃ idaṃ muktā-ratnaṃ madana-nṛpater mudritam iva //
                <span class="ref">VidSrk_16.40*(423)</span></p>
            
            
            <p>kamalādharasya --</p>
            
            
            <p id="VidSrk_16.41*(424)">
               imau rambhā-stambhau dvirada-pati-kumbha-dvayam idaṃ tad etad līlābjaṃ śarad-amṛta-raśmiḥ sphuṭam ayam <br />
               kim aṅge tanvaṅgyāḥ kalayati jagat kāntam adhikaṃ yad etasyāṃ śaśvat paravaśam ivonmattam iva ca //
                <span class="ref">VidSrk_16.41*(424)</span></p>
            
            
            <p id="VidSrk_16.42*(425)">
               janānandaś candro bhavati na kathaṃ nāma sukṛtī prayātovasthābhis tisṛbhir api yaḥ koṭim iyatīm <br />
               bhruvor līlāṃ bālaḥ śiryam alika-paṭṭasya taruṇo mukhendoḥ sarvasvaṃ harati hariṇākṣyāḥ pariṇataḥ //
                <span class="ref">VidSrk_16.42*(425)</span></p>
            
            
            <p>vāmadevasya | (Skmsa.u.ka. 374, murāreḥ; Smvsū.mu. 53.33)</p>
            
            
            <p id="VidSrk_16.43*(426)">
               lāvaṇya-sindhur aparaiva hi keyam atra yatrotpalāni śaśinā saha saṃplavante <br />
               unmajjati dvirada-kumbha-taṭī ca yatra yatrāpare kadala-kāṇḍa-mṛṇāla-daṇḍāḥ //
                <span class="ref">VidSrk_16.43*(426)</span></p>
            
            
            <p>śrī-vikramāditya-devasya (Sksa.ka.ā. 4.102, Smvsū.mu. 49.17, Skmsa.u.ka. 494)</p>
            
            
            <p id="VidSrk_16.44*(427)">
               iyaṃ gehe lakṣmīr iyam amṛta-vartir nayanayoḥ asāv asyāḥ sparśo vapuṣi balahaś candana-rasaḥ <br />
               ayaṃ kaṇṭhe bāhuḥ śiśira-masṛṇo mauktika-rasaḥ kim asyā na preyo yadi param asahyas tu virahaḥ //
                <span class="ref">VidSrk_16.44*(427)</span></p>
            
            
            <p>bhavabhūteḥ | (u.rā.ca. 1.38)</p>
            
            
            <p id="VidSrk_16.45*(428)">
               nitamba-śrīḥ kaṃ na svagata-mita-yānaṃ janayati stanābhogo mugdhe hṛdayam aparasyāpi harati <br />
               tavākṣṇo 'pabhraṣṭaṃ smara-jara-śarendīvara-dalaṃ mukhaṃ tad yasyenduḥ prathama-likhana-proñchana-padam //
                <span class="ref">VidSrk_16.45*(428)</span></p>
            
            
            <p>vallaṇasya --</p>
            
            
            <p id="VidSrk_16.46*(429)">
               sa-janmānau tulyāv abhijana-bhuvājanma ca saha pravṛddhau nāmnā ca stana iti samānāv udayinau <br />
               mithaḥ sīmā-mātre yad idam anayor maṇḍalavator rapi spardhā yuddhaṃ tad iha hi namasyaḥ kaṭinimā //
                <span class="ref">VidSrk_16.46*(429)</span></p>
            
            
            <p>bhāvaka-devyāḥ | (Skmsa.u.ka. 854)</p>
            
            
            <p id="VidSrk_16.47*(430)">
               śṛṅgāra-druma-mañjarī sukha-sudhā-sarva-sva-nikṣepa-bhūḥ sargābhyāsa-phalaṃ vidher madhu-mayī vartir jagac-cakṣuṣām <br />
               līlā-nirjhariṇī manoja-nṛpater lāvaṇya-sindhor iyaṃ velā kasya mṛgekṣaṇā sukṛtinaḥ saundarya-sīmā-sthalī //
                <span class="ref">VidSrk_16.47*(430)</span></p>
            
            
            <p>himāṅgasya --</p>
            
            
            <p id="VidSrk_16.48*(431)">
               kim iyam amṛta-vartiḥ kiṃ nu lāvaṇya-sindhuḥ kim atha nalina-lakṣmīḥ kiṃ nu śṛṅgāra-vallī <br />
               iti nava-hariṇākṣyāḥ kāntim ālokayanto jagad akhilam asāraṃ bhāram ālocayāmaḥ //
                <span class="ref">VidSrk_16.48*(431)</span></p>
            
            
            <p id="VidSrk_16.49*(432)">
               smita-jyotsnā-dhautaṃ sphurad-adhara-patraṃ mṛgadṛśāṃ mukhābjaṃ cet pītaṃ tad alam iha pīyūṣa-kathayā <br />
               aho mohaḥ ko 'yaṃ śatamakha-mukhānāṃ sumanasāṃ yad asyārthe 'tyarthaṃ jaladhi-mathanāyāsam aviśan //
                <span class="ref">VidSrk_16.49*(432)</span></p>
            
            
            <p id="VidSrk_16.50*(433)">
               etad locanam utpala-bhrama-vaśāt padma-bhramād ānanaṃ bhrāntyā bimba-phalasya cājani dadhad vāmādharo vedhasā <br />
               tasyāḥ satyam anaṅga-vibhrama-bhuvaḥ pratyaṅgam āsaṅginī bhrāntir viśva-sṛjo 'pi yatra kiyatī tatrāsmad-āder matiḥ //
                <span class="ref">VidSrk_16.50*(433)</span></p>
            
            
            <p>vīryamitrasya --</p>
            
            
            <p id="VidSrk_16.51*(434)">
               ānīla-cūcuka-śilīmukham udgataikaromāvalī-vipula-nālam idaṃ priyāyāḥ <br />
               uttuṅga-saṃgata-payodhara-padma-yugmaṃ nābher adhaḥ kathayatīva mahā-nidhānam //
                <span class="ref">VidSrk_16.51*(434)</span></p>
            
            
            <p id="VidSrk_16.52*(435)">
               yan-nāmāpi sukhākaroti kalayaty urvīm api dyām iva prāptir yasya yad-aṅga-saṅga-vidhinā kiṃ yan na nihnūyate <br />
               antaḥ kiṃ ca sudhā-sapatnam aniśaṃ jāgarti yad-rāgiṇāṃ visrambhāspadam adbhutaṃ kim api tat-kānteti tattvāntaram //
                <span class="ref">VidSrk_16.52*(435)</span></p>
            
            
            <p>kasyacit | (Skmsa.u.ka. 584)</p>
            
            
            <p id="VidSrk_16.53*(436)">
               tanvaṅgyāḥ stana-yugmena mukhaṃ na prakaṭīkṛtam <br />
               hārāya guṇine sthānaṃ na dattam iti lajjayā //
                <span class="ref">VidSrk_16.53*(436)</span></p>
            
            
            <p>bhojyadevasya --</p>
            
            
            <p id="VidSrk_16.54*(437)">
               hantu nāma jagat sarvam aviveki kuca-dvayam <br />
               prāpra-śravaṇayor akṣṇor na muktaṃ jana-māraṇam //
                <span class="ref">VidSrk_16.54*(437)</span></p>
            
            
            <p>dharmakīrteḥ --</p>
            
            
            <p id="VidSrk_16.55*(438)">
               tanvaṅgīnāṃ stanau dṛṣṭvā śiraḥ kampāyate yuvā <br />
               tayor antara-saṃlagnāṃ dṛṣṭim utpāṭayann iva //
                <span class="ref">VidSrk_16.55*(438)</span></p>
            
            
            <p>pāṇineḥ --</p>
            
            
            <p id="VidSrk_16.56*(439)">
               śikhariṇi kva nu nāma kiyac ciraṃ kim abhidhānam asāv akarot tapaḥ <br />
               taruṇi yena tavādhara-pāṭalaṃ daśati bimba-phalaṃ śuka-śāvakaḥ //
                <span class="ref">VidSrk_16.56*(439)</span></p>
            
            
            <p>dharma-kīrteḥ | (Svsu.ā. 2030, Sdsā.da. under 4.9, Skmsa.u.ka. 951)</p>
            
            
            <p id="VidSrk_16.57*(440)">
               yātā locana-gocaraṃ yadi vidher eṇekṣaṇā sundarī neyaṃ kuṅkuma-paṅka-piñjara-mukhī tenojjhitā syāt kṣaṇam <br />
               nāpy āmīlita-locanasya racanād rūpaṃ bhaved īdṛśaṃ tasmāt sarvam akartṛkaṃ jagad idaṃ śreyo mataṃ saugatam //
                <span class="ref">VidSrk_16.57*(440)</span></p>
            
            
            <p>dharma-kīrteḥ --</p>
            
            
            <p id="VidSrk_16.58*(441)">
               vyarthaṃ vilokya kusumeṣum asuvyaye 'pi gaurī-patīkṣaṇa-śikhi-jvalito manobhūḥ <br />
               roṣād vaśīkaraṇam astram upādade yat sā subhruvāṃ vijayate jagati pratiṣṭhā //
                <span class="ref">VidSrk_16.58*(441)</span></p>
            
            
            <p>manovinodasya | (Skmsa.u.ka. 585)</p>
            
            
            <p id="VidSrk_16.59*(442)">
               ārabdhe dayitā-mukha-pratisame nirmātum asmin api vyaktaṃ janma-samāna-kāla-militām aṃśu-cchaṭāṃ varṣati <br />
               ātma-drohiṇi rohiṇī-parivṛḍhe paryaṅka-paṅkeruhaḥ saṃkocād atiduḥsthitasya na vidhes tac chilpam unmīlitam //
                <span class="ref">VidSrk_16.59*(442)</span></p>
            
            
            <p>(Spdśā.pa. 3325)</p>
            
            
            <p id="VidSrk_16.60*(443)">
               anena rambhoru bhavan-mukhena tuṣāra-bhānos tulayā jitasya <br />
               ūnasya nūnaṃ paripūraṇāya tārāḥ sphuranti pratimāna-khaṇḍāḥ //
                <span class="ref">VidSrk_16.60*(443)</span></p>
            
            
            <p>(Spdśā.pa. 3321)</p>
            
            
            <p id="VidSrk_16.61*(444)">
               gotre sākṣād ajani bhagavān eṣa yat padmayoniḥ śayyotthāyaṃ yad akhila-mahaḥ prīṇayanti dvirephān <br />
               ekāgrāṃ yad dadhati bhagavaty uṣṇa-bhānau ca bhaktiṃ tat prāpus te sutanu vadanaupamyam ambhoruhāṇi //
                <span class="ref">VidSrk_16.61*(444)</span></p>
            
            
            <p>murārer amī (Smvsū.mu. 74.12) --</p>
            
            
            <p id="VidSrk_16.62*(445)">
               koṣaḥ sphītataraḥ sthitāni paritaḥ patrāṇi durgaṃ jalaṃ maitraṃ maṇḍalam ujjvalaṃ ciram adho-nītās tathā kaṇṭakāḥ <br />
               ity ākṛṣṭa-śilīmukhena racanāṃ kṛtvā tad atyadbhutaṃ yat-padmena jigīṣuṇāpi na jitaṃ mugdhe tvadīyaṃ mukham //
                <span class="ref">VidSrk_16.62*(445)</span></p>
            
            
            <p>kasyacit | (Skmsa.u.ka. 840, Svsu.ā. 1523, Spdśā.pa. 3322)</p>
            
            
            <p id="VidSrk_16.63*(446)">
               sā rāmaṇīyaka-nidher adhidevatā vā saundarya-sāra-samudāya-niketanaṃ vā <br />
               tasyāḥ sakhe niyatam indu-sudhāmṛṇālajyotsnādi kāraṇam abhūn madanaś ca vedhāḥ //
                <span class="ref">VidSrk_16.63*(446)</span></p>
            
            
            <p>bhavabhūteḥ (mā.mā. 1.24)</p>
            
            
            <p id="VidSrk_16.64*(447)">
               upaprākārāgraṃ prahiṇu nayane tarkaya manāg anākāśe ko 'yaṃ galita-hariṇaḥ śīta-kiraṇaḥ <br />
               sudhā-baddha-grāsair upavana-cakorair anusṛtāṃ kiran jyotsnām acchāṃ nava-lavala-pāka-praṇayinīm //
                <span class="ref">VidSrk_16.64*(447)</span></p>
            
            
            <p>rājaśekharasya --</p>
            
            
            <p id="VidSrk_16.65*(448)">
               candro jaḍaḥ kadala-kāṇḍam akāṇḍa-śītam indīvarāṇi ca visūtrita-vibhramāṇi <br />
               yenākriyanta sutanoḥ sa kathaṃ vidhātā kiṃ candrikāṃ kvacid aśīta-ruciḥ prasūte //
                <span class="ref">VidSrk_16.65*(448)</span></p>
            
            
            <p>ayam api tasyaiva --</p>
            
            
            <p id="VidSrk_16.66*(449)">
               alīka-vyāmukta-pracura-kabarī-bandhanam iṣād udañcad-dor-vallī-dvaya-dhṛta-parīveśa-nihitaḥ <br />
               ayaṃ jṛmbhārambha-sphaṭika-śuci-dantāṃśu-nicayo mukhendur gaurāṅgyā galita-mṛga-lakṣmā vijayate //
                <span class="ref">VidSrk_16.66*(449)</span></p>
            
            
            <p id="VidSrk_16.67*(450)">
               rambhoru kṣipa locanārdham abhito bāṇān vṛthā manmathaḥ saṃdndhattāṃ dhanur ujjhatu kṣaṇam ito bhrū-vallim ullāsaya <br />
               kiṃ cāntar nihitānurāga-madhurām avyakta-varṇa-kramāṃ mugdhe vācam udīrayāstu jagato vīṇāsu bherī-bhramaḥ //
                <span class="ref">VidSrk_16.67*(450)</span></p>
            
            
            <p>bherī-bhramarasya | (Srk sa.u.ka. 716)</p>
            
            
            <p id="VidSrk_16.68*(451)">
               pāṇau padma-dhiyā madhūka-kusuma-bhrāntyā tathā gaṇḍayor nīlendīvara-śaṅkayā nayanayor bandhūka-buddhyādhare <br />
               līyante kabarīṣu bāndhava-jana-vyāmoha-jāta-spṛhā durvārā madhupāḥ kiyanti taruṇi sthānāni rakṣiṣyasi //
                <span class="ref">VidSrk_16.68*(451)</span></p>
            
            
            <p>pāṇineḥ | (Skmsa.u.ka. 1081, Smvsū.mu. 65.10)</p>
            
            
            <p id="VidSrk_16.69*(452)">
               dṛṣṭāḥ śaivala-mañjarī-paricitāḥ sindhoś ciraṃ vīcayo ratnāny apy avalokitāni bahuśo yuktāni muktā-phalaiḥ <br />
               yat tu projjhita-lāñchane hima-rucāv unnidram indīvaraṃ saṃsaktaṃ ca mitho rathāṅga-mithunaṃ tat kutra dṛṣṭaṃ punaḥ //
                <span class="ref">VidSrk_16.69*(452)</span></p>
            
            
            <p>vikramādityasya (Skmsa.u.ka. 493, rathāṅgasya)</p>
            
            
            <p id="VidSrk_16.70*(453)">
               anyonyopamitaṃ yugaṃ nirupamaṃ te 'yugmam aṅgeṣu yat so 'yaṃ sikthakam āsya-kānti-madhunas tanvaṅgi candras tava <br />
               tvad-vācāṃ svara-mātrikāṃ mada-kalaḥ puṃskokilo ghoṣayaty abhyāsasya kim asty agocaram iti pratyāśayā mohitaḥ //
                <span class="ref">VidSrk_16.70*(453)</span></p>
            
            
            <p id="VidSrk_16.71*(454)">
               lāvaṇya-draviṇa-vyayo na gaṇitaḥ kleśo mahān svīkṛtaḥ svacchandaṃ vasato janasya hṛdaye cintā-jvaro nirmitaḥ <br />
               eṣāpi sva-guṇānurūpa-ramaṇābhāvād varākī hatā ko 'rthaś cetasi vedhasā vinihitas tanvyās tanuṃ tanvatā //
                <span class="ref">VidSrk_16.71*(454)</span></p>
            
            
            <p>dharma-kīrteḥ (Kuvalkuval. ayāvalī 100, aucitya-vicāra-carcā 11, Skmsa.u.ka. 814)</p>
            
            
            <p id="VidSrk_16.72*(455)">
               kiṃ kaumudīḥ śaśikalāḥ sakalā vicūrṇya saṃyojya cāmṛta-rasena punaḥ prayatnāt <br />
               kāmasya ghora-hara-hūṅkṛti-dagdha-mūrteḥ saṃjīvanauṣadhir iyaṃ vihitā vidhātrā //
                <span class="ref">VidSrk_16.72*(455)</span></p>
            
            
            <p>bhaṭṭodbhaṭasya --</p>
            
            <p id="VidSrk_16.73*(456)">
               asyāḥ sarga-vidhau prajāpatir abhūc candro nu kānti-pradaḥ śṛṅgāraika-rasaḥ svayaṃ tu madano māsaḥ sa puṣpākaraḥ <br />
               vedābhyāsa-jaḍaḥ kathaṃ nu viṣaya-vyāvṛtta-kautūhalo nirmātuṃ prabhaven manoharam idaṃ rūpaṃ purāṇo muniḥ //
                <span class="ref">VidSrk_16.73*(456)</span></p>
            
            
            <p>kālidāsasya (vikramorvaśīya 1.8)</p>
            
            
            <p id="VidSrk_16.74*(457)">
               tad-vaktraṃ yadi mudritā śaśikathā hā hema sā ced dyutis tac cakṣur yadi hāritaṃ kuvalayais tac cet smitaṃ kā sudhā <br />
               dhik kandarpa-dhanur-bhruvau ca yadi te kiṃ vā bahu brūmahe yat satyaṃ punarukta-vastu-vimukhaḥ sarga-kramo vedhasaḥ //
                <span class="ref">VidSrk_16.74*(457)</span></p>
            
            
            <p>rājaśekharasya | (Brbā.rā. 2.17, Sksa.ka.ā. 4.72, Vsbvi.śā.bha. 1.14, Sdsā.da. under
               10.113, Skmsa.u.ka. 966, Spdśā.pa. 3373)</p>
            
            
            <p id="VidSrk_16.75*(458)">
               tasyā mukhasyāyata-locanāyāḥ kartuṃ na śaktaḥ sadṛśaṃ priyāyāḥ <br />
               itīva śīta-dyutir ātma-bimbaṃ nirmāya nirmāya punar bhinatti //
                <span class="ref">VidSrk_16.75*(458)</span></p>
            
            
            <p id="VidSrk_16.76*(459)">
               tulitas tvan-mukhenāyaṃ yad unnamati candramāḥ <br />
               avanamra-mukhi vyaktam etenaivāsya lāghavam //
                <span class="ref">VidSrk_16.76*(459)</span></p>
            
            
            <p id="VidSrk_16.77*(460)">
               taspasyatīva candro 'yaṃ tvan-mukhendu-jigīṣayā <br />
               kṛśaḥ śambhu-jaṭājūṭataṭinī-taṭam āśritaḥ //
                <span class="ref">VidSrk_16.77*(460)</span></p>
            
            
            <p>kasyacit | (Skmsa.u.ka. 838)</p>
            
            
            <p id="VidSrk_16.78*(461)">
               tava tanvi stanav etau kurvāte vigrahaṃ gurum <br />
               anyonya-maṇḍalākrāntau naṣṭa-sandhī nṛpāv iva //
                <span class="ref">VidSrk_16.78*(461)</span></p>
            
            
            <p id="VidSrk_16.79*(462)">
               prāyaḥ stana-taṭī-bhūmiḥ prakāma-phala-dāyinī <br />
               yasyām agre karaṃ dattvā yojyate nakha-lāṅgalam //
                <span class="ref">VidSrk_16.79*(462)</span></p>
            
            
            <p id="VidSrk_16.80*(463)">
               amīṣāṃ maṇḍalābhogaḥ stanānām eva śobhate <br />
               yeṣām upetya sotkampā rājāno 'pi kara-pradāḥ //
                <span class="ref">VidSrk_16.80*(463)</span></p>
            
            
            <p id="VidSrk_16.81*(464)">
               lakṣmīṃ vakṣasi kaustubha-stavakini premṇā karoty acyuto dehārdhe vahati tripiḍapa-gurur gaurīṃ svayaṃ śaṅkaraḥ <br />
               śaṅke paṅkaja-saṃbhavas tu bhagavān adyāpi bālyāvadhiḥ sarvāṅga-praṇayāṃ priyāṃ kalayituṃ dīrghaṃ tapas tapyate //
                <span class="ref">VidSrk_16.81*(464)</span></p>
            
            
            <p>|| iti yuvati-varṇana-vrajyā ||</p>
            
            
            <p>||16||</p>
            
            </div>
         
         <div id="d1e9679">
            
            <h3>17. tato 'nurāga-vrajyā</h3>
            
            <p id="VidSrk_17.1*(465)">
               dattvā vāma-karaṃ nitamba-phalake līlāvalan-madhyayā vyāvṛtta-stanam aṅga-cumbi-cibukaṃ sthitvā tayā māṃ prati <br />
               antar-visphurad-indranīla-maṇiman-muktāvalīm-āṃsalāḥ sa-prema prahitāḥ smara-jvara-muco dvitrāḥ kaṭākṣa-cchaṭāḥ //
                <span class="ref">VidSrk_17.1*(465)</span></p>
            
            
            <p id="VidSrk_17.2*(466)">
               ākarṇānta-visarpiṇaḥ kuvalaya-cchāyā-muṣaś cakṣuṣaḥ kṣepā eva tavāharanti hṛdayaṃ kiṃ saṃbhrameṇāmunā <br />
               mugdhe kevalam etad āhita-nakhotkhātāṅkam utpāṃśulaṃ bāhvor mūlam alīka-mukta-kabarī-bandha-cchalād darśitam //
                <span class="ref">VidSrk_17.2*(466)</span></p>
            
            
            <p id="VidSrk_17.3*(467)">
               tarat-tāraṃ tāvat prathamam atha citrārpitam iva kramād evāpāṅge sahajam iva līlā-mukulitam <br />
               tataḥ kiṃcit phullaṃ tad anu ghana-bāṣpāmbu-laharīparikṣāmaṃ cakṣuḥ patatu mayi tasyā mṛga-dṛśaḥ //
                <span class="ref">VidSrk_17.3*(467)</span></p>
            
            
            <p>vīryamitrasya | (Skmsa.u.ka. 939, Smvsū.mu. 43.12)</p>
            
            
            <p id="VidSrk_17.4*(468)">
               līlā-tāṇḍavita-bhru vibhrama-valad vaktraṃ kuraṅgīdṛśā sākūtaṃ ca sakautukaṃ ca suciraṃ nyastāḥ kilāsmān prati <br />
               nīlābja-vyatimiśra-ketaka-dala-drāghīyasīnāṃ srajāṃ sodaryāḥ suhṛdaḥ smarasya sudhayā digdhāḥ kaṭākṣa-cchaṭāḥ //
                <span class="ref">VidSrk_17.4*(468)</span></p>
            
            
            <p>rājaśekharasya --</p>
            
            
            <p id="VidSrk_17.5*(469)">
               dṛṣṭā dṛṣṭim adho dadāti kurute nālāpam ābhāṣitā śayyāyāṃ parivṛtya tiṣṭhati balād āliṅgitā vepate <br />
               niryāntīṣu sakhīṣu vāsa-bhavanān nirgantum evehate jātā vāmatayaiva me 'dya sutarāṃ prītyai navoḍhā priyā //
                <span class="ref">VidSrk_17.5*(469)</span></p>
            
            
            <p>śrī-harṣa-devasya | (Nn nāgānanda 3.4, Svsu.ā. 2072, Skmsa.u.ka. 516, 1126, Spdśā.pa.
               3672, Smvsū.mu. 77.2)</p>
            
            
            <p id="VidSrk_17.6*(470)">
               tad-vrīḍābhara-bhugnam āsya-kamalaṃ vinyasya jānūpari prodyat-pakṣma-nirīkṣitaṃ vijayate sa-prema vāma-bhruvaḥ <br />
               hāsya-śrī-lava-lāñchitā ca yad asāv asyāḥ kapola-sthalī lolal-locana-gocaraṃ vrajati sa svargād apūrvo vidhiḥ //
                <span class="ref">VidSrk_17.6*(470)</span></p>
            
            
            <p>pradyumnasya | (Skmsa.u.ka. 940)</p>
            
            
            <p id="VidSrk_17.7*(471)">
               bisaka-valana-līlā-magna-pūrvārdha-kāyaṃ kamalam iti gṛhītaṃ haṃsam āśu tyajantyāḥ <br />
               virata-carita-tāra-sphāra-netraṃ yad asyāś cakitam iha na dṛṣṭaṃ mūḍha tad vañcito 'si //
                <span class="ref">VidSrk_17.7*(471)</span></p>
            
            
            <p id="VidSrk_17.8*(472)">
               ayaṃ lolan-muktāvali-kiraṇa-mālā-parikaraḥ sphuṭasyendor lakṣmīṃ kṣapayitum alaṃ manmatha-suhṛt <br />
               viśālaḥ śyāmāyāḥ skhalita-ghana-nīlāṃśuka-vṛtiḥ stanābhogaḥ snihyan-masṛṇa-ghusṛṇālepa-subhagaḥ //
                <span class="ref">VidSrk_17.8*(472)</span></p>
            
            
            <p>manovinodasya | (Skmsa.u.ka. 853)</p>
            
            
            <p id="VidSrk_17.9*(473)">
               manye hīnaṃ stana-jaghanayor ekam āśaṅkya dhātrā prārabdho 'syāḥ parikalayituṃ pāṇinādāya madhyaḥ <br />
               lāvaṇyārdre katham itarathā tatra tasyāṅgulīnāṃ āmagnānāṃ trivali-valaya-cchadmanā bhānti mudrāḥ //
                <span class="ref">VidSrk_17.9*(473)</span></p>
            
            
            <p id="VidSrk_17.10*(474)">
               yatraitan mṛganābhi-patra-tilakaṃ puṣṇāti lakṣma-śriyaṃ yasmin hāsa-mayo vilimpati diśo lāvaṇya-bālātapaḥ <br />
               tan mitraṃ kusumāyudhasya dadhatī bālāndhakārāñcitā tāraikāvali-maṇḍaneyam anaghā śyāmā vadhūr dṛśyatām //
                <span class="ref">VidSrk_17.10*(474)</span></p>
            
            
            <p>manovinodasyāmī --</p>
            
            
            <p id="VidSrk_17.11*(475)">
               vaktrāmbujaṃ bhuja-mṛṇāla-lataṃ priyāyā lāvaṇya-vāri vali-vīci vapus taḍāgam <br />
               tat-prema-paṅka-patito na samujjihīte mac-citta-kuñjara-patiḥ parigāhamānaḥ //
                <span class="ref">VidSrk_17.11*(475)</span></p>
            
            
            <p id="VidSrk_17.12*(476)">
               kṛcchreṇoru-yugaṃ vyatītya suciraṃ bhrāntvā nitamba-sthale madhye 'syās trivalī-vibhaṅga-viṣame niṣpandatām āgatā <br />
               mad-dṛṣṭis tṛṣiteva saṃprati śanair āruhya tuṅgau stanau sākāṅkṣaṃ muhur īkṣate jala-lava-prasyandinī locane //
                <span class="ref">VidSrk_17.12*(476)</span></p>
            
            
            <p>śrīharṣa-devasya --</p>
            
            
            <p id="VidSrk_17.13*(477)">
               alam aticapalatvāt svapna-māyopamatvād pariṇati-virasatvāt saṃgamena priyāyāḥ <br />
               iti yadi śatakṛtvas tattvam ālokayāmas tad api na hariṇākṣīṃ vismaraty antarātmā //
                <span class="ref">VidSrk_17.13*(477)</span></p>
            
            
            <p id="VidSrk_17.14*(478)">
               napuṃsakam iti jñātvā tāṃ prati prahitaṃ manaḥ <br />
               ramate tac ca tatraiva hatāḥ pāṇininā vayam //
                <span class="ref">VidSrk_17.14*(478)</span></p>
            
            
            <p id="VidSrk_17.15*(479)">
               hāro 'yaṃ hariṇākṣīṇāṃ luṭhati stana-maṇḍale <br />
               muktānām apy avastheyaṃ ke vayaṃ smara-kiṅkarāḥ //
                <span class="ref">VidSrk_17.15*(479)</span></p>
            
            
            <p>dharmakīrter amī --</p>
            
            
            <p id="VidSrk_17.16*(480)">
               sā sundarīti taruṇīti tanūdarīti mugdheti mugdha-vadaneti muhur muhur me <br />
               kāntām ayaṃ virahiṇīm anurantu-kāmaḥ kāmāturo japati mantram ivāntarātmā //
                <span class="ref">VidSrk_17.16*(480)</span></p>
            
            
            <p>vīryamitrasya --</p>
            
            
            <p id="VidSrk_17.17*(481)">
               sā bālā vayam apragalbha-manasaḥ sā strī vayaṃ kātarāḥ sā pīnonnatimat payodhara-yugaṃ dhatte sakhedā vayam <br />
               sākrāntā jaghana-sthalena guruṇā gantuṃ na śaktā vayaṃ doṣair anya-janāśritair apaṭavo jātāḥ sma ity adbhutam //
                <span class="ref">VidSrk_17.17*(481)</span></p>
            
            
            <p>[Amaru amaru 30, Skmsa.u.ka. 872, Sbhsu.ā. 1346, SK 3.42]</p>
            
            
            <p id="VidSrk_17.18*(482)">
               alasa-valita-mugdha-snigdha-niṣpanda-mandair adhika-vikasad-antar-vismaya-smera-tāraiḥ <br />
               hṛdayam aśaraṇaṃ me pakṣma-lākṣyāḥ kaṭākṣair apahṛtam apaviddhaṃ pītam unmūlitaṃ ca //
                <span class="ref">VidSrk_17.18*(482)</span></p>
            
            
            <p id="VidSrk_17.19*(483)">
               yāntyā muhur valita-kandharam ānanaṃ tad āvṛtta-vṛnta-śatapatra-nibhaṃ vahantyā <br />
               digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ //
                <span class="ref">VidSrk_17.19*(483)</span></p>
            
            
            <p>(mā.mā. 1.32)</p>
            
            
            <p id="VidSrk_17.20*(484)">
               pariccheda-vyaktir bhavati na purasthe 'pi viṣaye bhavaty abhyaste 'pi smaraṇam atathābhāva-viramam <br />
               na saṃtāpa-cchedo hima-sarasi vā candramasi vā mano niṣṭhā-śūnyaṃ bhramati ca kim apy ālikhati ca //
                <span class="ref">VidSrk_17.20*(484)</span></p>
            
            
            <p>(mā.mā. 1.34)</p>
            
            
            <p id="VidSrk_17.21*(485)">
               paricchedātītaḥ sakala-vacanānām aviṣayaḥ punar-janmany asmin anubhava-pathaṃ yo na gatavān <br />
               viveka-pradhvaṃsād upacita-mahāmoha-gahano vikāraḥ ko 'py antar jaḍayati ca tāpaṃ ca kurute //
                <span class="ref">VidSrk_17.21*(485)</span></p>
            
            
            <p>bhavabhūter amī (mā.mā. 1.33)</p>
            
            
            <p id="VidSrk_17.22*(486)">
               gacchantyā muhur arpitaṃ mṛgadṛśā tāra-sphurad-vīkṣaṇaṃ prānta-bhrāmyad-asañjita-bhru yad idaṃ kiṃ tan na jānīmahe <br />
               kvāpi sveda-samuccayaḥ snapayati kvāpi prakamodgamaḥ kvāpy aṅgeṣu tuṣānala-pratisamaḥ kandarpa-darpa-kramaḥ //
                <span class="ref">VidSrk_17.22*(486)</span></p>
            
            
            <p id="VidSrk_17.23*(487)*">
               amṛta-siktam ivāṅgam idaṃ yadi bhavati tanvi tavādbhuta-vīkṣitaiḥ /<br />
               adharam indukarād api śubhrayanty aruṇayanty aruṇād api kiṃ dṛśam //
                <span class="ref">VidSrk_17.23*(487)*</span></p>
            
            
            <p id="VidSrk_17.24*(488)">
               sā netrāñjanatāṃ punar vrajati me vācām ayaṃ vibhramaḥ pratyāsanna-kara-graheti ca karī hastodare śāyitaḥ <br />
               etāvad bahu yad babhūva katham apy ekatra manvantare nirmāṇaṃ vapuṣo mamoru-tapasas tasyāś ca vāma-bhruvaḥ //
                <span class="ref">VidSrk_17.24*(488)</span></p>
            
            
            <p>vallaṇasya --</p>
            
            
            <p id="VidSrk_17.25*(489)">
               nūnam ājñā-karas tasyāḥ subhruvo makara-dhvajaḥ <br />
               yatas tan-netra-sañcārasūciteṣu pravartate //
                <span class="ref">VidSrk_17.25*(489)</span></p>
            
            
            <p id="VidSrk_17.26*(490)">
               ādau vismaya-nistaraṅgam anu ca preṅkholitaṃ sādhvasaiḥ vrīḍā-namram atha kṣaṇaṃ pravikasat-tāraṃ didṛkṣā-rasaiḥ <br />
               ākṛṣṭaṃ sahajābhijātya-kalanāt premṇā puraḥ preritaṃ cakṣur bhūri kathaṃ kathaṃcid agamat preyāṃsam eṇīdṛśaḥ //
                <span class="ref">VidSrk_17.26*(490)</span></p>
            
            
            <p id="VidSrk_17.27*(491)*">
               gacchati puraḥ śarīraṃ dhāvati paścād asaṃsthitaṃ cetaḥ /<br />
               cīnāṃśukam iva ketoḥ prativātaṃ nīyamānasya //
                <span class="ref">VidSrk_17.27*(491)*</span></p>
            
            
            <p>kālidāsasya (śākuntala 1.30)</p>
            
            
            <p id="VidSrk_17.28*(492)">
               ayaṃ te vidruma-cchāyo maru-deśa ivādharaḥ <br />
               karoti kasya no mugdhe pipāsā-taralaṃ manaḥ //
                <span class="ref">VidSrk_17.28*(492)</span></p>
            
            
            <p>kasyacit | (Skmsa.u.ka. 833)</p>
            
            
            <p id="VidSrk_17.29*(493)">
               asyās tuṅgam iva stana-dvayam idaṃ nimneva nābhiḥ sthitā dṛśyante viṣamonnatāś ca valayo bhittau samāyām api <br />
               aṅge ca pratibhāti mārdavam idaṃ snigdha-svabhāvaś ciraṃ premṇā man-mukha-candram īkṣita eva smereva vaktīti ca //
                <span class="ref">VidSrk_17.29*(493)</span></p>
            
            
            <p id="VidSrk_17.30*(494)">
               svacchandaṃ sva-gṛhāṅgaṇaṃ bhramati sā mad-darśanād līyate dhanyān paśyati locanena sakalenārdhena māṃ vīkṣate <br />
               anyān mantrayate punar mayi gate maunaṃ samālambate nīto dūram ahaṃ tayā dayitayā sāmānya-lokād api //
                <span class="ref">VidSrk_17.30*(494)</span></p>
            
            
            <p id="VidSrk_17.31*(495)">
               sa khalu sukṛti-bhājām agraṇīḥ so 'tidhanyaḥ vinihita-kuca-kumbhā pṛṣṭhato yan mṛgākṣī <br />
               bahalatara-nakhāgra-kṣoda-vinyasta-mārge śirasi ṭasiti likṣāṃ hanti hūṅkāra-garbham //
                <span class="ref">VidSrk_17.31*(495)</span></p>
            
            
            <p id="VidSrk_17.32*(496)*">
               alasayati gātram adhikaṃ bhramayati cetas tanoti saṃtāpam /<br />
               mohaṃ ca muhuḥ kurute viṣama-viṣaṃ vīkṣitaṃ tasyāḥ //
                <span class="ref">VidSrk_17.32*(496)*</span></p>
            
            
            <p id="VidSrk_17.33*(497)">
               mattebha-kumbha-pariṇāhini kuṅkumārdre kāntā-payodhara-yuge rati-kheda-khinnaḥ <br />
               vakṣo nidhāya bhuja-pañjara-madhya-vartī dhanyaḥ kṣapāḥ kṣapayati kṣaṇa-labdha-nidraḥ //
                <span class="ref">VidSrk_17.33*(497)</span></p>
            
            
            <p id="VidSrk_17.34*(498)">
               dhik tasya mūḍha-manasaḥ kukaveḥ kavitvaṃ yaḥ strī-mukhaṃ ca śaśinaṃ ca samīkaroti <br />
               bhrū-bhaṅga-vibhrama-vilāsa-nirīkṣitāni kopa-prasāda-hasitāni kutaḥ śaśāṅke //
                <span class="ref">VidSrk_17.34*(498)</span></p>
            
            
            <p id="VidSrk_17.35*(499)">
               tāvaj jarā-maraṇa-bandhu-viyoga-śokasaṃvega-bhinna-manasām apavarga-vāñchā <br />
               yāvan na vakra-gatir añjana-nīla-rocir eṇīdṛśāṃ daśati locana-danta-śūkaḥ //
                <span class="ref">VidSrk_17.35*(499)</span></p>
            
            
            <p id="VidSrk_17.36*(500)">
               sā yair dṛṣṭā na vā dṛṣṭā muṣitāḥ samam eva te <br />
               hṛtaṃ hṛdayam ekeṣām anyeṣāṃ cakṣuṣaḥ phalam //
                <span class="ref">VidSrk_17.36*(500)</span></p>
            
            
            <p>kasyacit | (Skmsa.u.ka. 969)</p>
            
            
            <p id="VidSrk_17.37*(501)">
               sā bāleti mṛgekṣaṇeti vikasat-padmānaneti kramapronmīlat-kuca-kuḍmaleti hṛdaya tvāṃ dhig vṛthā śrāmyasi <br />
               māyeyaṃ mṛgatṛṣṇikāsv api payaḥ pātuṃ samīhā tava tyaktavye pathi mā kṛthāḥ punar api prema-pramādāspadam //
                <span class="ref">VidSrk_17.37*(501)</span></p>
            
            
            <p>dharmakīrteḥ --</p>
            
            
            <p id="VidSrk_17.38*(502)">
               avacanaṃ vacanaṃ priya-saṃnidhāvanavalokanam eva vilokanam <br />
               avayavāvaraṇaṃ ca yad añcalavyatikareṇa tad-aṅga-samarpaṇam //
                <span class="ref">VidSrk_17.38*(502)</span></p>
            
            
            <p>kālidāsasya | (Skmsa.u.ka. 514, Smvsū.mu. 88.18)</p>
            
            
            <p id="VidSrk_17.39*(503)">
               alasa-valitaiḥ premārdrārdrair muhur mukulī-kṛtaiḥ kṣaṇam abhimukhair lajjālolair nimeṣa-parāṅmukhaiḥ <br />
               hṛdaya-nihitaṃ bhāvākūtaṃ vamadbhir ivekṣaṇaiḥ kathaya sukṛtī ko 'yaṃ mugdhe tvayādya vilokyate //
                <span class="ref">VidSrk_17.39*(503)</span></p>
            
            
            <p>amaroḥ (Amaru 4; Skmsa.u.ka. 658)</p>
            
            
            <p id="VidSrk_17.40*(504)">
               yadi sarojam idaṃ kva niśi prabhā yadi niśāpatir ahni kuto nu saḥ <br />
               racayatobhaya-dharmi tavānanaṃ prakaṭitaṃ vidhinā bahu naipuṇam //
                <span class="ref">VidSrk_17.40*(504)</span></p>
            
            
            <p id="VidSrk_17.41*(505)">
               abhimukhe mayi saṃvṛtam īkṣitaṃ hasitam anya-nimitta-kathodayam <br />
               vinaya-vārita-vṛttir atas tayā na vivṛto madano na ca saṃvṛtaḥ //
                <span class="ref">VidSrk_17.41*(505)</span></p>
            
            
            <p id="VidSrk_17.42*(506)">
               ko 'sau kṛtī kathaya ko madanaika-bandhur udgrīvam arcayasi kasya mṛgākṣi mārgam <br />
               nīlābja-karburita-madhya-vinidra-kundadāmābhirāma-rucibhis taralaiḥ kaṭākṣaiḥ //
                <span class="ref">VidSrk_17.42*(506)</span></p>
            
            
            <p id="VidSrk_17.43*(507)">
               guruṇā stana-bhāreṇa mukha-candreṇa bhāsvatā <br />
               śanaiścarābhyāṃ pādābhyāṃ reje graha-mayīva sā //
                <span class="ref">VidSrk_17.43*(507)</span></p>
            
            
            <p>sāvarṇeḥ (śṛṅgāra-śataka 17, sūktimuktāvalī)</p>
            
            
            <p id="VidSrk_17.44*(508)">
               alasa-valitaiḥ premārdrārdrair nimeṣa-parāṅmukhaiḥ kṣaṇam abhimukhaṃ lajjā-lolair muhur mukulīkṛtaiḥ <br />
               hṛdaya-nihitaṃ bhāvākūtaṃ vamadbhir ivekṣaṇaiḥ kathaya sukṛtī ko 'sau mugdhe tvayādya vilokyate //
                <span class="ref">VidSrk_17.44*(508)</span></p>
            
            
            <p>śrīharṣasya --</p>
            
            
            <p id="VidSrk_17.45*(509)">
               upari kabarī-bandha-granther atha grathitāṅgurīn nija-bhuja-late tiryak tanvyā vitatya vivṛttayā <br />
               vivṛta-vilasad-vāmāpāṅga-stanārdha-kapolayā kuvalaya-dala-srak-saṃdigdha-śriyaḥ prahitā dṛśaḥ //
                <span class="ref">VidSrk_17.45*(509)</span></p>
            
            
            <p>parameśvarasya | (Skmsa.u.ka. 1078)</p>
            
            
            <p id="VidSrk_17.46*(510)">
               sākūtaṃ dayitena sā parijanābhyāśe samālokitā svākūta-pratipādanāya rabhasād āśvāsayantī priyam <br />
               vaidarbhākṣara-garbhiṇīṃ giram udīryānyāpadeśād śiśuṃ prītyā karṣati cumbati tvarayati śliṣyaty asūyaty api //
                <span class="ref">VidSrk_17.46*(510)</span></p>
            
            
            <p id="VidSrk_17.47*(511)">
               vyāvṛttyā śithilīkaroti vasanaṃ jāgraty api vrīḍayā svapna-bhrānti-pariplutena manasā gāḍhaṃ samāliṅgati <br />
               dattvāṅgaṃ svapiti priyasya rataye vyājena nidrāṃ gatā tanvy-aṅgyā viphalaṃ viceṣṭitam aho bhāvānabhijñe jane //
                <span class="ref">VidSrk_17.47*(511)</span></p>
            
            
            <p>kasyacit | (Skmsa.u.ka. 895, amaroḥ)</p>
            
            
            <p id="VidSrk_17.48*(512)">
               āyāte dayite marusthala-bhuvām utprekṣya durlaṅghyatāṃ gehinyā paritoṣa-bāṣpa-taralām āsajya dṛṣṭiṃ mukhe <br />
               dattvā pīlu-śamīkarīra-kavalān svenāñcalenādarādāmṛṣṭaṃ karabhasya kesara-saṭābhārāvalagnaṃ rajaḥ //
                <span class="ref">VidSrk_17.48*(512)</span></p>
            
            
            <p>keśaṭasya | (Sksa.ka.ā. 5.120, Drda.rū. 4.14a, Skmsa.u.ka. 771, Svsu.ā. 2075, Smvsū.mu.
               54.4)</p>
            
            
            <p id="VidSrk_17.49*(513)">
               darbhāṅkureṇa caraṇaḥ kṣata ity akāṇḍe tanvī sthitā katicid eva padāni gatvā <br />
               āsīd vivṛtta-vadanā ca vimocayantī śākhāsu valkalam asaktam api drumāṇām //
                <span class="ref">VidSrk_17.49*(513)</span></p>
            
            
            <p>kālidāsasya (śākuntala 2.12)</p>
            
            
            <p id="VidSrk_17.50*(514)">
               dūrād eva kṛto 'ñjalir na sa punaḥ pānīya-pānocito rūpālokana-vismitena calitaṃ mūrdhnā na śāntyā tṛṣaḥ <br />
               romāñco 'pi nirantaraṃ prakaṭitaḥ prītyā na śaityād apāṃ akṣuṇṇo vidhir adhvagena ghaṭito vīkṣya prapā-pālikām //
                <span class="ref">VidSrk_17.50*(514)</span></p>
            
            
            <p>bāṇasya --</p>
            
            
            <p id="VidSrk_17.51*(515)">
               calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva mṛśasi mṛdu karṇāntika-gataḥ <br />
               karaṃ vyādhunvatyāḥ pibasi rati-sarvasvam adharaṃ vayaṃ tattvānveṣān madhukara hatās tvaṃ khalu kṛtī //
                <span class="ref">VidSrk_17.51*(515)</span></p>
            
            
            <p>[śaku. 1.20]</p>
            
            
            <p id="VidSrk_17.52*(516)">
               snigdhaṃ vīkṣitam anyato 'pi nayane yat preṣayantyā tayā yātaṃ yac ca nirambayor gurutayā mandaṃ viṣādād iva <br />
               mā gā ity uparuddhayā yad api tat sāsūyam uktā sakhī sarvaṃ tat kila mat-parāyaṇam aho kāmaḥ svatāṃ paśyati //
                <span class="ref">VidSrk_17.52*(516)</span></p>
            
            
            <p>kālidāsasyaitau (śākuntala 2.2)</p>
            
            
            <p id="VidSrk_17.53*(517)">
               vaktra-śrī-jita-lajjitendu-malinaṃ kṛtvā kare kandukaṃ krīḍā-kautuka-miśra-bhāvam anayā tāmraṃ vahanty ānanam <br />
               bhṛṅgāgra-graha-kṛṣṭa-ketaka-dala-spardhāvatīnāṃ dṛśāṃ dīrghāpāṅga-taraṅgaṇaika-suhṛdām eṣo 'smi pātrīkṛtaḥ //
                <span class="ref">VidSrk_17.53*(517)</span></p>
            
            
            <p>rājaśekharasya --</p>
            
            
            <p id="VidSrk_17.54*(518)">
               taraṅgaya dṛśo 'ṅgane patatu citram indīvaraṃ sphuṭīkuru rada-cchadaṃ vrajatu vidrumaḥ śvetatām <br />
               manāg vapur apāvṛṇu spṛśatu kāñcanaṃ kālikāṃ udañcaya nijānanaṃ bhavatu ca dvi-candraṃ nabhaḥ //
                <span class="ref">VidSrk_17.54*(518)</span></p>
            
            
            <p id="VidSrk_17.55*(519)">
               eko jayati sad-vṛttaḥ kiṃ punar dvau susaṃhatau <br />
               kiṃ citraṃ yadi tanvaṅgyāḥ stanābhyāṃ nirjitaṃ jagat //
                <span class="ref">VidSrk_17.55*(519)</span></p>
            
            
            <p id="VidSrk_17.56*(520)">
               praṇālī-dīrghasya pratikalam apāṅgasya suhṛdaḥ kaṭākṣa-vyākṣepāḥ śiśu-śaphara-phāla-pratibhuvaḥ <br />
               dadhānāḥ sarvasvaṃ kusuma-dhanuṣo 'smān prati sakhe navaṃ netrādvaitaṃ kuvalaya-dṛśaḥ saṃnidadhati //
                <span class="ref">VidSrk_17.56*(520)</span></p>
            
            
            <p>rājaśekharasya | (Vsbvi.śā.bha. 4.18, Skmsa.u.ka. 1076)</p>
            
            
            <p id="VidSrk_17.57*(521)">
               bhavana-bhuvi sṛjantas tāra-hārāvatārān diśi diśi vikirantaḥ ketakānāṃ kuṭumbam <br />
               viyati ca racayantaś candrikāṃ dugdha-mugdhāṃ pratinayana-nipātāḥ subhruvo vibhramanti //
                <span class="ref">VidSrk_17.57*(521)</span></p>
            
            
            <p>rājaśekharasya | (Vsbvi.śā.bha. 4.17, Skmsa.u.ka. 938)</p>
            
            
            <p id="VidSrk_17.58*(522)">
               yat paśyanti jhagity apāṅga-saraṇi-droṇī-juṣā cakṣuṣā viṅkhanti krama-dolitobhaya-bhujaṃ yan nāma vāma-bhruvaḥ <br />
               bhāṣante ca yad uktibhiḥ stavakitaṃ vaidagdhya-mudrātmabhisḥ tad devasya rasāyanaṃ rasanidher manye manojanmanaḥ //
                <span class="ref">VidSrk_17.58*(522)</span></p>
            
            
            <p id="VidSrk_17.59*(523)">
               krama-saralita-kaṇṭha-prakramollāsitoras taralita-bali-rekhā-sūtra-sarvāṅgam asyāḥ <br />
               sthita-mati-ciram uccair agrapādāṅgulībhiḥ kara-kalita-sakhīkaṃ māṃ didṛkṣoḥ smarāmi //
                <span class="ref">VidSrk_17.59*(523)</span></p>
            
            
            <p>rājaśekharasya | (Vsbvi.śā.bha. 3.3, Skmsa.u.ka. 936, kālidāsasya)</p>
            
            
            <p id="VidSrk_17.60*(524)">
               smara-śaradhi-sakāśaṃ karṇa-pāśaṃ kṛśāṅgī raya-vigalita-tāḍīpatra-tāḍaṅkam ekam <br />
               vahati hṛdaya-coraṃ kuṅkuma-nyāsa-gauraṃ valayitam iva nālaṃ locanendīvarasya //
                <span class="ref">VidSrk_17.60*(524)</span></p>
            
            
            <p>kasyacit || (Skmsa.u.ka. 829)</p>
            
            
            <p id="VidSrk_17.61*(525)">
               celāñcalena cala-hāra-latā-prakāṇḍair veṇī-guṇena ca balād valayī-kṛtena <br />
               svecchāhita-bhramaraka-bhrami-maṇḍalībhir anyaṃ rasaṃ racayatīva ciraṃ nata-bhrūḥ //
                <span class="ref">VidSrk_17.61*(525)</span></p>
            
            
            <p>rājaśekharasya | (Vsbvi.śā.bha. 2.9, Skmsa.u.ka. 868)</p>
            
            
            <p id="VidSrk_17.62*(526)">
               amanda-maṇi-nūpura-kvaṇata-cāru-cārī-kramaṃ jhaṇaj-jhaṇita-mekhalā-skhalita-tāra-hāra-cchaṭam <br />
               idaṃ tarala-kaṅkaṇāvali-viśeṣa-vācālitaṃ mano harati subhruvaḥ kim api kanduka-krīḍitam //
                <span class="ref">VidSrk_17.62*(526)</span></p>
            
            
            <p>tasyaiva | (Vsbvi.śā.bha. 2.6, Skmsa.u.ka. 866, Smvsū.mu. 66.6)</p>
            
            
            <p id="VidSrk_17.63*(527)">
               sā dugdha-mugdha-madhura-cchavi-raṅga-yaṣṭis te locane taruṇa-ketaka-patra-dīrghe <br />
               kambor viḍambana-karaś ca sa eva kaṇṭhaḥ saiveyam indu-vadanā madanāyudhāya //
                <span class="ref">VidSrk_17.63*(527)</span></p>
            
            
            <p id="VidSrk_17.64*(528)">
               kva pātavyā jyotsnāmṛta-bhavana-garbhāpi tṛṣitair mṛṇālī-tandūbhyaḥ sicaya-racanā kutra bhavatu <br />
               kva vā pārīmeyo bata bakula-dāmnāṃ parimalaḥ kathaṃ svapnaḥ sākṣāt kuvalaya-dṛśaṃ kalpayatu tām //
                <span class="ref">VidSrk_17.64*(528)</span></p>
            [NOTE: kva peyaṃ jyotsnāmbho vadata visavallī-saraṇibhir]
            rājaśekharasya | (Sksa.ka.ā. 2.60, Skmsa.u.ka. 949)
            
            
            <p id="VidSrk_17.65*(529)">
               rasavad amṛtaṃ kaḥ saṃdeho madhūny api nānyathā madhuram adhikaṃ cūtasyāpi prasanna-rasaṃ phalam <br />
               sakṛd api punar madhyasthaḥ san rasāntara-vijjano vadatu yad ihānyat svādu syāt priyāradana-cchadāt //
                <span class="ref">VidSrk_17.65*(529)</span></p>
            
            
            <p>kasyacit | (Sksa.ka.ā. 1.110, Svsu.ā. 1511, Skmsa.u.ka. 1101, Spdśā.pa. 3312, Smvsū.mu.
               53.21)</p>
            
            
            <p id="VidSrk_17.66*(530)">
               kuvalaya-vanaṃ pratyākhyātaṃ navaṃ madhu ninditaṃ hasitam amṛtaṃ hanta svādoḥ paraṃ rasa-saṃpadaḥ <br />
               viṣam upahitaṃ cintāvyājān manasy api kāmināṃ alasa-madhurair līlā-tantrais tayārdha-vilokitaiḥ //
                <span class="ref">VidSrk_17.66*(530)</span></p>
            
            
            <p id="VidSrk_17.67*(531)">
               cañcac-colāñcalāni pratisaraṇa-raya-vyasta-veṇīni bāhoḥ vikṣepād dakṣiṇasya pracalita-valayāsphāla-kolāhalāni <br />
               śvāsa-truṭyad-vacāṃsi drutam itara-karotkṣipta-lolālakāni srasta-srañji pramodaṃ dadhati mṛgadṛśāṃ kanduka-krīḍitāni //
                <span class="ref">VidSrk_17.67*(531)</span></p>
            
            
            <p id="VidSrk_17.68*(532)">
               prahara-viratau madhye vāhnas tato 'pi pare 'thavā kim uta sakale jāte vāhni-priya tvam ihaiṣyasi <br />
               iti dina-śata-prāpyaṃ deśaṃ priyasya yiyāsato harati gamanaṃ bālālāpaiḥ sabāṣpa-galaj-jalaiḥ //
                <span class="ref">VidSrk_17.68*(532)</span></p>
            
            
            <p>jhalajjhalasya (Amaru 12; Skmsa.u.ka. 921, Sbhsu.ā. 1048, Spdśā.pa. 3389, Smvsū.mu.
               37)</p>
            
            
            <p id="VidSrk_17.69*(533)">
               kalyāṇaṃ parikalpyatāṃ pika-kule rohantu vāñcāptayoaḥ haṃsānām udayo 'stu pūrṇa-śaśinaḥ stād bhadram indīvare <br />
               ity udbāṣpa-vadhū-giraḥ pratipadaṃ saṃpūrayanty āntike kāntaḥ prasthiti-kalpitopakaraṇaḥ sakhyā bhṛśaṃ vāritaḥ //
                <span class="ref">VidSrk_17.69*(533)</span></p>
            
            
            <p>śṛṅgārasya --</p>
            
            
            <p id="VidSrk_17.70*(534)">
               sāmānya-vāci padam apy abhidhīyamānaṃ māṃ prāpya jātam abhidheya-viśeṣa-niṣṭham <br />
               strī kācid ity abhihite hi mano madīyaṃ tām eva vāma-nayanāṃ viṣayī-karoti //
                <span class="ref">VidSrk_17.70*(534)</span></p>
            
            
            <p>|| ity anurāga-vrajyā ||</p>
            
            
            <p>||17||</p>
            
            </div>
         
         <div id="d1e11070">
            
            <h3>18. dūtī-vacana-vrajyā</h3>
            
            <p id="VidSrk_18.1*(535)">
               lāvaṇyena pidhīyateṅgatanimā saṃdndhāryate jīvitaṃ tvad-dhyānaiḥ satataṃ kuraṅgaka-dṛśaḥ kintv etad āste navam <br />
               niḥśvāsaiḥ kuca-kumbha-pīṭha-luṭhana-pratyudgamān māṃsalaiḥ śyāmībhūta-kapolam indur adhunā yat tan mukhaṃ spardhate //
                <span class="ref">VidSrk_18.1*(535)</span></p>
            
            
            <p>śṛṅgārasya | (Srk sa.u.ka. 617)</p>
            
            
            <p id="VidSrk_18.2*(536)">
               sodvegā mṛga-lāñchane mukham api svaṃ nekṣate darpaṇe trastā kokila-kūjitād api giraṃ nonmudrayaty ātmanaḥ <br />
               itthaṃ duḥsaha-dāha-dāyini dhṛta-dveṣāpi puṣpāyudhe mugdhā sā subhage tvayi pratimuhuḥ premādhikaṃ puṣyati //
                <span class="ref">VidSrk_18.2*(536)</span></p>
            
            
            <p>tasyaiva | (Skmsa.u.ka. 647)</p>
            
            
            <p id="VidSrk_18.3*(537)">
               vilimpanty etasmin malaya-jarasārdreṇa mahasā diśaṃ cakraṃ candre sukṛtamaya tasyā mṛga-dṛśaḥ <br />
               dṛśor bāṣpaḥ pāṇau vadanam asavaḥ kaṇṭha-kuhare hṛdi tvaṃ hrīḥ pṛṣṭhe vacasi ca guṇā eva bhavataḥ //
                <span class="ref">VidSrk_18.3*(537)</span></p>
            
            
            <p>acala-siṃhasya | (Skmsa.u.ka. 621, Sksa.ka.ā.v 614, Smvsū.mu. 44.7)</p>
            
            
            <p id="VidSrk_18.4*(538)">
               ambhoruhaṃ vadanam ambakam indukāntaḥ pāthonidhiḥ kusuma-cāpa-bhṛto vikāraḥ <br />
               prādurbabhūva subhaga tvayi dūrasaṃsthe caṇḍāla-candra-dhavalāsu niśāsu tasyāḥ //
                <span class="ref">VidSrk_18.4*(538)</span></p>
            
            
            <p>caṇḍāla-candrasya | (Skmsa.u.ka. 652)</p>
            
            
            <p id="VidSrk_18.5*(539)">
               vaktrendor na haranti bāṣpa-payasāṃ dhārā-manojñāṃ śriyaṃ niḥśvāsā na kadarthayanti madhurāṃ bimbādharasya dyutim <br />
               tasyās tvad-virahe vipakva-lavalī-lāvaṇya-saṃvādinī chāyā kāpi kapolayor anudinaṃ tasyāḥ paraṃ śuṣyati //
                <span class="ref">VidSrk_18.5*(539)</span></p>
            
            
            <p>dharmakīrteḥ | (Skmsa.u.ka. 616)</p>
            
            
            <p id="VidSrk_18.6*(540)">
               tāpo 'mbhaḥ prasṛtiṃ pacaḥ pracayavān bāṣpaḥ praṇālocitaḥ śvāsānartita-dīpa-varti-latikāḥ pāṇḍimni magnaṃ vapuḥ <br />
               kiṃ cānyat kathayāmi rātrim akhilāṃ tvad-vartma-vātāyane hasta-cchatra-niruddha-candra-mahasas tasyāḥ sthitir vartate //
                <span class="ref">VidSrk_18.6*(540)</span></p>
            
            
            <p>rājaśekharasya | (Vsbvi.śā.bha. 2.21, Skmsa.u.ka. 653)</p>
            
            
            <p id="VidSrk_18.7*(541)">
               candraṃ candana-kardamena likhitaṃ sā mārṣṭi daṣṭādharā vandyaṃ nindati yac ca manmatham asau bhaṅktvāgrahas tāṅgulīḥ <br />
               kāmaḥ puṣpa-śaraḥ kileti sumano-vargaṃ lunīte ca yat tat kāṃ sā subhaga tvayā varat-tanur bātūlatāṃ lambhitā //
                <span class="ref">VidSrk_18.7*(541)</span></p>
            
            
            <p>tasyaiva | (Vsbvi.śā.bha. 2.20, Skmsa.u.ka. 623, Smvsū.mu. 44.9)</p>
            
            
            <p id="VidSrk_18.8*(542)">
               vapuḥ śāraṅgākṣyās tad avirala-romāñca-nicayaṃ tvayi svapnāvāpte snapayati paraḥ kheda-visaraḥ <br />
               balākarṣa-tryuṭyad-valayaja-kaḍatkāra-ninadair vinidrāyāḥ paścād anavarata-bāṣpāmbu-nivahāḥ //
                <span class="ref">VidSrk_18.8*(542)</span></p>
            
            
            <p>vasukalpasya</p>
            
            
            <p id="VidSrk_18.9*(543)">
               no śakyā gadituṃ smarānala-daśā yāsyās tvayi prasthite patraiḥ sāsra-sakhī-janoparacite talpe luṭhantyā muhuḥ <br />
               yad liptaṃ kuca-candanena sutanor adyāpi candra-cchalāc chvāsoḍḍīna-viśuṣka-pāṇḍu-bisinī-patraṃ divi bhrāmyati //
                <span class="ref">VidSrk_18.9*(543)</span></p>
            
            
            <p>rudrasya</p>
            
            
            <p id="VidSrk_18.10*(544)*">
               prakaṭayati kṣaṇa-bhaṅgaṃ paśyati sarvaṃ jagad gataṃ śūnyam /<br />
               ācarati smṛti-bāhyaṃ jātā sā bauddha-buddhir iva //
                <span class="ref">VidSrk_18.10*(544)*</span></p>
            
            
            <p id="VidSrk_18.11*(545)">
               tvad-arthinī candana-bhasma-digdhā lalāṭa-lekhāśru-jalābhiṣiktā <br />
               mṛṇāla-cīraṃ dadhatī stanābhyāṃ smaropadiṣṭaṃ carati vrataṃ sā //
                <span class="ref">VidSrk_18.11*(545)</span></p>
            
            
            <p>kasyacit | (Svsu.ā. 1393, Skmsa.u.ka. 618)</p>
            
            
            <p id="VidSrk_18.12*(546)">
               ye nirdahanti daśana-śvasitāvalokaiḥ krūraṃ dvi-jihva-kuṭilāḥ kva vilāsinas te <br />
               bhīṣmoṣmabhiḥ smaraṇa-mātra-viṣais taveyam avyāla mārayati kāpi bhujaṅga-bhaṅgiḥ //
                <span class="ref">VidSrk_18.12*(546)</span></p>
            
            
            <p id="VidSrk_18.13*(547)">
               svedāpūra-vilupta-kuṅkuma-rasāśleṣāvila-pracchadāt talpād vyakta-manobhavānala-śikhālīḍhād ivāśaṅkitā <br />
               sā bālā balavan-mṛgāṅka-kiraṇair utpāditāntar-jvarā tvat-saṃkalpa-jaḍe tva-aṅka-śayane nidrā-sukhaṃ vāñchati //
                <span class="ref">VidSrk_18.13*(547)</span></p>
            
            
            <p id="VidSrk_18.14*(548)">
               dhūmeneva hate dṛśau visṛjato bāṣpaṃ pravāha-kṣama kathotpheṇam ivātta-candana-rasaṃ svedaṃ vapur muñcati <br />
               antaḥprajvalitasya kāma-śikhino dāhārjitair bhasmabhiḥ śvāsā-vega-vinirgatair iva tanoḥ pāṇḍutvam unmīlati //
                <span class="ref">VidSrk_18.14*(548)</span></p>
            
            
            <p>manovinodasyaitau --</p>
            
            
            <p id="VidSrk_18.15*(549)">
               atraiva svayam eva citra-phalake kampa-skhalal-lekhayā saṃtāpārtivinodanāya katham apy ālikhya sakhyā bhavān <br />
               bāṣpa-vyākulam īkṣitaḥ sapulakaṃ cūtāṅkurair arcito mūrdhnā ca praṇataḥ sakhīṣu madana-vyājena cāpahnutaḥ //
                <span class="ref">VidSrk_18.15*(549)</span></p>
            
            
            <p>vākkūṭasya | (Skmsa.u.ka. 634)</p>
            
            
            <p id="VidSrk_18.16*(550)">
               sā sundarī tava viyoga-hutāśane 'sminn abhyukṣya bāṣpa-salilair nija-deha-havyam <br />
               janmāntare viraha-duḥkha-vināśa-kāmā puṃskokilābhihiti-mantra-padair juhoti //
                <span class="ref">VidSrk_18.16*(550)</span></p>
            
            
            <p>prabhākarasya --</p>
            
            
            <p id="VidSrk_18.17*(551)">
               subhaga sukṛta-prāpyo yadyapy asi tvam asāv api priya-sahacarī nādhanyānām upaiti vidheyatām <br />
               tad alam adhunā nirbandhena prasīda parasparaṃ praṇaya-madhuraḥ sad-bhāvo vāṃ cirāya vivardhatām //
                <span class="ref">VidSrk_18.17*(551)</span></p>
            
            
            <p>vākkūṭasya --</p>
            
            
            <p id="VidSrk_18.18*(552)">
               dolālolāḥ śvasana-marutaś cakṣuṣī nirjharābhe tasyāḥ śuṣyat-tagara-sumanaḥ-pāṇḍurā gaṇḍa-bhittiḥ <br />
               tad-gātrāṇāṃ kim iva hi bahu brūmahe durbalatvaṃ yeṣām agre pratipad uditā candralekhāpy atanvī //
                <span class="ref">VidSrk_18.18*(552)</span></p>
            
            
            <p>rājaśekharasya | (Skmsa.u.ka. 641)</p>
            
            
            <p id="VidSrk_18.19*(553)">
               asyās tāpam ahaṃ mukunda kathayāmy eṇīdṛśas te kathaṃ padminyāḥ sarasaṃ dalaṃ vinihitaṃ yasyāḥ satāpe hṛdi <br />
               ādau śuṣyati saṃkucaty anu tataś cūrṇatvam āpadyate paścān murmuratāṃ dadhad dahati ca śvāsāvadhūtaḥ śikhī //
                <span class="ref">VidSrk_18.19*(553)</span></p>
            
            
            <p>kasyacit | (Smvsū.mu. 44.25 utpalarāja; Skmsa.u.ka. 626 kasyacit; Pvpadyā. 356 śāntikarasya)</p>
            
            
            <p id="VidSrk_18.20*(554)">
               viṣaṃ candrālokaḥ kumuda-vana-vāto hutavahaḥ kṣata-kṣāro hāraḥ sa khalu puṭa-pāko malayajaḥ <br />
               aye kiṃcid vakre tvayi subhaga sarve katham amī samaṃ jātās tasyām ahaha viparīta-prakṛtayaḥ //
                <span class="ref">VidSrk_18.20*(554)</span></p>
            
            
            <p>acala-siṃhasya | (Skmsa.u.ka. 648)</p>
            
            
            <p id="VidSrk_18.21*(555)">
               tvāṃ cintā-parikalpitaṃ subhaga sā saṃbhāvya romāñcitā śūnyāliṅgana-saṃcalad-bhuja-yugenātmānam āliṅgati <br />
               kiṃ cānyad-viraha-vyathā-praṇayiṇīṃ saṃprāpya mūrcchāṃ cirāt pratyujjīvati karṇa-mūla-paṭhitais tvan-nāma-mantrākṣaraiḥ //
                <span class="ref">VidSrk_18.21*(555)</span></p>
            
            
            <p>kasyacit | (Skmsa.u.ka. 631, Spdśā.pa. 3487)</p>
            
            
            <p id="VidSrk_18.22*(556)*">
               gāḍhāv adhaḥ-kṛta-bali-tritayau susaṅga tuṅgau stanāv iti tayos talam ārtam āgāt /<br />
               tasyāḥ sphuṭaṃ hṛdayam ity api na smareṣūnta rakṣataḥ praviśato vimukho 'tha vā kva
               //
                <span class="ref">VidSrk_18.22*(556)*</span></p>
            
            
            <p>vallaṇasya --</p>
            
            
            <p id="VidSrk_18.23*(557)">
               mṛga-śiśu-dṛśas tasyās tāpaṃ kathaṃ kathayāmi te dahana-patitā dṛṣṭā mūrtir mayā na hi vaidhavī <br />
               iti tu niyataṃ nārī-rūpaḥ sa loka-dṛśāṃ priyas tava śaṭhatayā śilpotkarṣo vidher vighaṭiṣyate //
                <span class="ref">VidSrk_18.23*(557)</span></p>
            
            
            <p>vācaspateḥ | (Drda.rū. 2.29, Skmsa.u.ka. 637)</p>
            
            
            <p id="VidSrk_18.24*(558)*">
               punaruktāvadhi-vāsaram etasyāḥ kitava paśya gaṇayantyāḥ /<br />
               iyam iva karajaḥ kṣīṇas tvam iva kaṭhorāṇi parvāṇi //
                <span class="ref">VidSrk_18.24*(558)*</span></p>
            
            
            <p>dharaṇīdharasya (Skmsa.u.ka. 633)</p>
            
            
            <p>|| iti dūtīvacana-vrajyā ||</p>
            
            
            <p>||18||</p>
            
            </div>
         
         <div id="d1e11549">
            
            <h3>19. tataḥ saṃbhoga-vrajyā</h3>
            
            <p id="VidSrk_19.1*(559)">
               prauḍha-prema-rasān nitamba-phalakād viśraṃsite 'py aṃśuke kāñcī-dāma-maṇi-prabhābhir anu cārabdhe dukūlāntare <br />
               kāntenāśu mudhā vilokitam atho tanvyā mudhā lajjitaṃ bhūyo 'nena mudhāvakṛṣṭam atha tat tanvyā mudhā saṃvṛtam //
                <span class="ref">VidSrk_19.1*(559)</span></p>
            
            
            <p id="VidSrk_19.2*(560)">
               rūḍhe rati-vyatikare karaṇīya-śeṣam āyāsa-bhāji dayite muhur āturāyāḥ <br />
               pratyakṣaraṃ madana-mantharam arthayantyāḥ kiṃ kiṃ na hanta hṛdayaṅgamam aṅganāyāḥ //
                <span class="ref">VidSrk_19.2*(560)</span></p>
            
            
            <p id="VidSrk_19.3*(561)">
               ratānta-śrāntāyāḥ stana-jaghana-saṃdānita-dṛśi smarāveśa-vyagre davayati dukūlaṃ praṇayini <br />
               kṣaṇaṃ śroṇau pāṇī kṣaṇam api kucāgre priya-dṛśoḥ kṣaṇaṃ vinyasyantyār jagad api na mūlyaṃ mṛgadṛśaḥ //
                <span class="ref">VidSrk_19.3*(561)</span></p>
            
            
            <p id="VidSrk_19.4*(562)">
               tais tair vijṛmbhita-śatair madanopadeśair mugdhā vidhāya laḍitāni ca tāni tāni <br />
               aṅke nilīya kamituḥ śithilāṅga-mudrā nidrāti nālpa-tapasaḥ phala-saṃpad eṣā //
                <span class="ref">VidSrk_19.4*(562)</span></p>
            
            
            <p id="VidSrk_19.5*(563)">
               yad vrīḍā-bhara-bhugnam āsya-kamalaṃ yac cakṣur atyullasat-d pakṣma-śreṇi yad aṅgam aṅgaja-mano-rājya-śriyām āśrayaḥ <br />
               yad vardhiṣṇu manobhava-pranayitā yan manda-manyu-grahasḥ tenaiveha mano haraty adharita-prauḍhā navoḍhā na kim //
                <span class="ref">VidSrk_19.5*(563)</span></p>
            
            
            <p id="VidSrk_19.6*(564)">
               sa svargād aparo vidhiḥ sa ca sudhāsekaḥ kṣaṇaṃ netrayos tat-sāmrājyam agañjitaṃ tad aparaṃ premṇaḥ pratiṣṭhāspadam <br />
               yad bālā balavan manobhava-bhaya-bhraśyat-trapaṃ satrapā tat-kālocita-narma-karma dayitādamyāsyam abhyasyati //
                <span class="ref">VidSrk_19.6*(564)</span></p>
            
            
            <p>kasyāpi | (Skmsa.u.ka. 1167)</p>
            
            
            <p id="VidSrk_19.7*(565)">
               samāliṅgaty aṅgair apasarati yat preyasi vapuḥ pidhātuṃ yad dṛśyaṃ ghaṭayati ghanāliṅganam api <br />
               tapobhir bhūyobhiḥ kim u na kamanīyaṃ sukṛtinām idaṃ ramyaṃ vāmyaṃ madana-vivaśāyā mṛgadṛśaḥ //
                <span class="ref">VidSrk_19.7*(565)</span></p>
            
            
            <p>kasyacit | (Skmsa.u.ka. 1133)</p>
            
            
            <p id="VidSrk_19.8*(566)">
               idam amṛtam ameyaṃ seyam ānanda-sindhur madhu-madhuram apīdaṃ kiṃcid antar dhunoti <br />
               yad ayam udaya-līlā-lālasānāṃ vadhūnāṃ rati-vinimaya-bhājāṃ kelibhir yāti kālaḥ //
                <span class="ref">VidSrk_19.8*(566)</span></p>
            
            
            <p id="VidSrk_19.9*(567)">
               ko 'sau sundari puṣpa-sāyaka-sakhaḥ saubhāgya-vārāṃ-nidhaḥ ko 'sāv indumukhi prasanna-hṛdayaḥ kaḥ kumbhi-kumbha-stani <br />
               yasmin vismayanīya-tapta-tapase svairaṃ samucchṛṅkhalā viśrāmyanti tava smara-jvara-harāḥ kandarpa-keli-śriyaḥ //
                <span class="ref">VidSrk_19.9*(567)</span></p>
            
            
            <p>pradyumnasya --</p>
            
            
            <p id="VidSrk_19.10*(568)">
               ātte vāsasi roddhum akṣamatayā doḥ-kandalībhyāṃ stanau tasyoraḥ-sthalam uttarīya-viṣaye sadyo mayā sañjitam <br />
               śroṇīṃ tasya kare 'dhirohati punar vrīḍāmbudhau mām atho majjantīm udatārayan manasijo devaḥ sa mūrcchā-guruḥ //
                <span class="ref">VidSrk_19.10*(568)</span></p>
            
            
            <p>vallaṇasya (Skmsa.u.ka. 1173)</p>
            
            
            <p id="VidSrk_19.11*(569)">
               yad etad dhanyānām urasi yuvatī-saṅga-samaye samārūḍhaṃ kiṃcit pulakam idam āhuḥ kila janāḥ <br />
               matis tv eṣāsmākaṃ kuca-yuga-taṭī-cumbaka-śilāniveśād ākṛṣṭaḥ smara-śara-śalākotkara iva //
                <span class="ref">VidSrk_19.11*(569)</span></p>
            
            
            <p>saṃkarṣaṇasya --</p>
            
            
            <p id="VidSrk_19.12*(570)">
               aṃsākṛṣṭa-dukūlayā sarabhasaṃ gūḍhau bhujābhyāṃ stanāv ākṛṣṭe jaghanāṃśuke kṛtam adhaḥ saṃsaktam ūru-dvayam <br />
               nābhī-mūla-nibaddha-cakṣuṣi tayā brīḍānatāṅgyā priye dīpaḥ phūtkṛti-vāta-vepita-śikhaḥ karṇotphalenāhataḥ //
                <span class="ref">VidSrk_19.12*(570)</span></p>
            
            
            <p>karṇotpalasya | (Srk sa.u.ka. 570, Spdśā.pa. 3674)</p>
            
            
            <p id="VidSrk_19.13*(571)">
               jihremi jāgarti gṛhopakaṇṭhe sakhī-jano vallabha-kautukena <br />
               tad-aṃśukā-kṣepam adhīra-pāṇe vimuñca kāñcī-maṇayo raṇanti //
                <span class="ref">VidSrk_19.13*(571)</span></p>
            
            
            <p>mahodadheḥ --</p>
            
            
            <p id="VidSrk_19.14*(572)">
               kānte talpam upāgate vigalitā nīvī svayaṃ tat-kṣaṇāt tad-vāsaḥ ślatha-mekhalā-guṇa-dhṛtaṃ kiṃcin nitambe sthitam <br />
               etāvat sakhi vedmi kevalam ahaṃ tasyāṅga-saṅge punaḥ ko 'sau kāsmi rataṃ tu kiṃ katham iti svalpāpi me na smṛtiḥ //
                <span class="ref">VidSrk_19.14*(572)</span></p>
            
            
            <p>vikaṭa-nitambāyāḥ | (āmaruśataka 97, Sksa.ka.ā. 5.44, Drda.rū.. under 2.18, Svsu.ā.
               2147, Spdśā.pa. 3747, Smvsū.mu. 86.17, Skmsa.u.ka. 1171)</p>
            
            
            <p id="VidSrk_19.15*(573)">
               atiprauḍhā rātrir bahala-śikha-dīpaḥ prabhavati priyaḥ premārabdha-smara-vidhi-rasajñaḥ param asau <br />
               sakhi svairaṃ svairaṃ suratam akarod vrīḍita-vapuḥ yataḥ paryaṅgo 'yaṃ ripur iva kaḍat-kāra-mukharaḥ //
                <span class="ref">VidSrk_19.15*(573)</span></p>
            
            
            <p id="VidSrk_19.16*(574)">
               dhanyāsi yat kathayasi priya-saṃgamena narma-smitaṃ ca vadanaṃ ca rasaṃ ca tasya <br />
               nīvīṃ prati praṇihite tu kare priyeṇa sakhyaḥ śapāmi yadi kiṃcid api smarāmi //
                <span class="ref">VidSrk_19.16*(574)</span></p>
            
            
            <p>vidyāyāḥ | (Sdsā.da. under 3.73, Spdśā.pa. 376, Skmsa.u.ka. 1172)</p>
            
            
            <p id="VidSrk_19.17*(575)">
               jayati samara-tāntān dolanā-pāṇḍa-gaṇḍasthala-kṛta-nija-vāsa-kheda-pūrānujanmā <br />
               ślatha-tanu-bhuja-bandha-prāpra-dīrgha-prasāro mukha-parimala-mugdhaḥ kāntayoḥ śvāsavātaḥ //
                <span class="ref">VidSrk_19.17*(575)</span></p>
            
            
            <p id="VidSrk_19.18*(576)">
               manojanma-prauḍha-vyatikara-śatāyāsa-vidhiṣu priyaḥ prāyo mugdho jhagiti kṛta-ceto-bhava-vidhiḥ <br />
               sahūṅkārojjṛmbhā smara-paravaśā kānta-vimukhaṃ mukhaṃ mugdhāpāṅgaṃ kṣipati virasaṃ prauḍha-yuvatī //
                <span class="ref">VidSrk_19.18*(576)</span></p>
            
            
            <p id="VidSrk_19.19*(577)">
               nava-nava-raho-līlābhyāsa-prapañcita-manmathavyatikara-kalā-kallolāntar-nimagna-manaskayoḥ <br />
               api taruṇayoḥ kiṃ syāt tasyāṃ divi spṛhayālutāḥ mukulita-dṛśor udbhidyante na ced viraha-tviṣaḥ //
                <span class="ref">VidSrk_19.19*(577)</span></p>
            
            
            <p id="VidSrk_19.20*(578)">
               tasyāpāṅga-vilokitasya madhura-prollāsitārdha-bhruvas tasya smera-śuceḥ kramasya ca girāṃ mugdhākṣarāṇāṃ hriyā <br />
               bhāvānām api tādṛśāṃ mṛgadṛśo hāvānugānām aho nādhanyaḥ kurute prarūḍha-pulakair ātithyam aṅgair janaḥ //
                <span class="ref">VidSrk_19.20*(578)</span></p>
            
            
            <p id="VidSrk_19.21*(579)">
               samākṛṣṭaṃ vāsaḥ katham api haṭhāt paśyati tadā kramād ūru-dvandvaṃ jaraṭha-śara-gauraṃ mṛga-dṛśaḥ <br />
               tayā dṛṣṭiṃ dattvā mahati maṇi-dīpe nipuṇayā niruddhaṃ hastābhyāṃ jhagiti nija-netrotpala-yugam //
                <span class="ref">VidSrk_19.21*(579)</span></p>
            
            
            <p>kasyacit | (Spdśā.pa. 3677, Smvsū.mu. 77.5, Skmsa.u.ka. 1122)</p>
            
            
            <p id="VidSrk_19.22*(580)">
               analpaṃ saṃtāpaṃ śamayati manojanma-janitaṃ tathā śītaṃ sphītaṃ himavati niśīthe glapayati <br />
               tad evaṃ ko 'py ūṣmā ramaṇa-parirambhotsava-milatpurandhrī-nīrandhra-stana-kalaśa-janmā vijayate //
                <span class="ref">VidSrk_19.22*(580)</span></p>
            
            
            <p id="VidSrk_19.23*(581)">
               nādhanyānvi-parīta-mohana-rasa-preṅkhan-nitamba-sthalīlolad-bhūṣaṇa-kiṅkiṇī-kala-rava-vyāmiśra-kaṇṭha-svanam <br />
               saṃrambha-ślatha-keśa-bandha-vigalan-muktā-kalāpa-drutachvāsa-ccheda-taraṅgita-stana-yugaṃ prīṇāti śṛṅgāriṇī //
                <span class="ref">VidSrk_19.23*(581)</span></p>
            
            
            <p>sonnokasya | (Skmsa.u.ka. 1142)</p>
            
            
            <p id="VidSrk_19.24*(582)">
               sītkāravanti dara-mīlita-locanāni romāñca-muñci makara-ketu-niketanāni <br />
               eṇī-dṛśāṃ makara-ketu-niketanāni vandāmahe surata-vibhrama-ceṣṭitāni //
                <span class="ref">VidSrk_19.24*(582)</span></p>
            
            
            <p>kasyacit | (Skmsa.u.ka. 1169)</p>
            
            
            <p id="VidSrk_19.25*(583)">
               muhur vrīḍāvatyāḥ pratihasitavatyāḥ pratimuhur muhur viśrāntāyā muhur abhiniviṣṭa-vyavasiteḥ <br />
               śramāmbhobhis tamyat-tilaka-malikā-ghūrṇa-dalakaṃ mukhaṃ līlāvatyā harati viparīta-vyatikare //
                <span class="ref">VidSrk_19.25*(583)</span></p>
            
            
            <p>surabheḥ --</p>
            
            
            <p id="VidSrk_19.26*(584)">
               āstāṃ dūreṇa viśleṣaḥ priyām āliṅgato mama <br />
               svedaḥ kiṃ na sarinnātho romāñcaḥ kiṃ na parvataḥ //
                <span class="ref">VidSrk_19.26*(584)</span></p>
            
            
            <p id="VidSrk_19.27*(585)">
               cirārūḍha-prema-praṇaya-parihāsena hṛtayā tad-ārabdhaṃ tanvyā na tu yad abalāyāḥ samucitam <br />
               anirvyūḍhe tasmin prakṛti-sukumārāṅga-latayā punar lajjālolaṃ mayi vinihitaṃ locana-yugam //
                <span class="ref">VidSrk_19.27*(585)</span></p>
            
            
            <p>koṅkasya | (Skmsa.u.ka. 1150)</p>
            
            
            <p id="VidSrk_19.28*(586)">
               nakha-daśana-nipāta-jarjarāṅgī rati-kalahe paripīḍitā prahāraiḥ <br />
               sapadi maraṇam eva sā tu yāyād yadi na pibed adharāmṛtaṃ priyasya //
                <span class="ref">VidSrk_19.28*(586)</span></p>
            
            
            <p id="VidSrk_19.29*(587)">
               mugdhe tavāsmi dayitā dayito bhava tvam ity uktayā na hi na hīti śiro 'vadhūya <br />
               svasmāt karān mama kare valayaṃ kṣipantyā vācaṃ vinābhyupagamaḥ kathito mṛgākṣyā //
                <span class="ref">VidSrk_19.29*(587)</span></p>
            
            
            <p id="VidSrk_19.30*(588)*">
               patatu tavorasi satataṃ dayitā-dhammilla-mallikā-prakaraḥ /<br />
               rati-rasa-rabhasa-kaca-graha-lulitālaka-vallarī-galitaḥ //
                <span class="ref">VidSrk_19.30*(588)*</span></p>
            
            
            <p>bāṇasya --</p>
            
            
            <p id="VidSrk_19.31*(589)">
               āvṛṇvānā jhagiti jaghanaṃ mad-dukūlāñcalena preṅkhat-krīḍākulita-kabarī-bandhana-vyagra-pāṇiḥ <br />
               ardhocchvāsa-sphuṭa-nakha-padālaṃkṛtābhyāṃ stanābhyāṃ dṛṣṭā dhārṣṭya-smṛti-nata-mukhī mohanānte mayā sā //
                <span class="ref">VidSrk_19.31*(589)</span></p>
            
            
            <p>rājaśekharasya | (Smvsū.mu. 80.5, Skmsa.u.ka. 1151)</p>
            
            
            <p id="VidSrk_19.32*(590)">
               harati rati-vimarde lupta-pātrāṅkuratvātd prakaṭa-nakha-padāṅkaḥ kiṃ ca romāñca-mudraḥ <br />
               hariṇa-śiśu-dṛśo 'syā mugdha-mugdhaṃ hasantyāḥ pariṇata-śara-kāṇḍa-snigdha-pāṇḍuḥ kapolaḥ //
                <span class="ref">VidSrk_19.32*(590)</span></p>
            
            
            <p>vīryamitrasya --</p>
            
            
            <p id="VidSrk_19.33*(591)">
               kara-kisalayaṃ dhūtvā dhūtvā vilambita-mekhalā kṣipati sumano-mālā-śeṣaṃ pradīpa-śikhāṃ prati <br />
               sthagayati karaiḥ patyur netre vihasya samākulā surata-viratau ramyaṃ tanvī punaḥ punar īkṣitum //
                <span class="ref">VidSrk_19.33*(591)</span></p>
            
            
            <p>kasyāpi | (Svsu.ā. 2105, Spdśā.pa. 3706, Smvsū.mu. 80.3, Skmsa.u.ka. 1152)</p>
            
            
            <p id="VidSrk_19.34*(592)">
               viśrāntiṃ nūpure yāte śrūyate rasanā-dhvaniḥ <br />
               prāyaḥ kānte rati-śrānte kāminī puruṣāyate //
                <span class="ref">VidSrk_19.34*(592)</span></p>
            
            
            <p id="VidSrk_19.35*(593)">
               bhāvodgāḍham upoḍha-kampa-pulakair aṅgaiḥ samāliṅgitaṃ rāgāc cumbitam apy upetya vadanaṃ pītaṃ ca vaktrāmṛtam <br />
               jalpantyaiva muhur naneti nibhṛtaṃ pradhvasta-cāritrayā niḥśeṣeṇa samāpito rati-vidhir vācā tu nāṅgīkṛtaḥ //
                <span class="ref">VidSrk_19.35*(593)</span></p>
            
            
            <p>kasyacit | (Skmsa.u.ka. 1137)</p>
            
            
            <p id="VidSrk_19.36*(594)">
               yat pīna-stana-bhāra-lālasa-lasad-vāsaḥ sphurad-gaṇḍayā tanvaṅgyā rabhasārpitaṃ sarabhasaṃ vaktraṃ muhuḥ pīyate <br />
               tac chlāghyaṃ surataṃ ca tat tad amṛtaṃ tad vastu tad brahma tac ceto-hāri tad eva tat kim api tat tattvāntaraṃ sarvathā //
                <span class="ref">VidSrk_19.36*(594)</span></p>
            
            
            <p id="VidSrk_19.37*(595)">
               na bata vidhṛtaḥ kāñcī-sthāne karaḥ ślatha-vāsasi prahitam asakṛd dīpe cakṣur ghana-sthira-tejasi <br />
               kuca-kalaśayor ūḍhaḥ kampas tayā mama saṃnidhau manasija-rujo bhāvair uktā vacobhir apahnutāḥ //
                <span class="ref">VidSrk_19.37*(595)</span></p>
            
            
            <p>abhinandasya --</p>
            
            
            <p id="VidSrk_19.38*(596)">
               harṣāśru-dūṣita-vilocanayā mayādya kiṃ tasya tat sakhi nirūpitam aṅgam aṅgam <br />
               romāñca-kañcuka-tiraskṛta-dehayā vā jñātāni tāni parirambha-sukhāni kiṃ vā //
                <span class="ref">VidSrk_19.38*(596)</span></p>
            
            
            <p>acalasya | (Srkm 1174, acala-dāsasya)</p>
            
            
            <p id="VidSrk_19.39*(597)">
               sa kasmān me preyān sakhi katham ahaṃ tasya dayitā yato māṃ spṛṣṭvaiva snapayati karaṃ sveda-payasā <br />
               vilokyāśleṣād apy avahita ivāmīlya nayane vyudañcad-romāñca-sthagita-vapur āliṅgati samām //
                <span class="ref">VidSrk_19.39*(597)</span></p>
            
            
            <p id="VidSrk_19.40*(598)">
               kim api kim api mandaṃ mandam āsatti-yogād avicalita-kapolaṃ jalpatoś ca krameṇa <br />
               aśithila-parirambha-vyāpṛtaikaika-doṣṇor avidita-gata-yāmā rātrir eva vyaraṃsīt //
                <span class="ref">VidSrk_19.40*(598)</span></p>
            
            
            <p>bhavabhūteḥ (u.rā.ca. 1.27)</p>
            
            
            <p id="VidSrk_19.41*(599)">
               dākṣiṇyād abhimānato rasa-vaśād viśrāma-hetor mama prāgalbhyāt yad anuṣṭhitaṃ mṛgadṛśā śakyaṃ na tad yoṣitām <br />
               nirvyūḍhaṃ na yadā tayā tad akhilaṃ khinnais tatas tārakaiḥ sa-vrīḍaiś ca vilokitair mayi punar nyastaḥ samasto vyayaḥ //
                <span class="ref">VidSrk_19.41*(599)</span></p>
            
            
            <p>kasyacit | (Skmsa.u.ka. 1149, mahākaveḥ)</p>
            
            
            <p id="VidSrk_19.42*(600)">
               valita-manasor apy anyonyaṃ samāvṛta-bhāvayoḥ punar upacita-prāya-premṇoḥ punas trapa-māṇayoḥ <br />
               iha hi niviḍa-vrīḍānaṅga-jvarātura-cetasor nava-taruṇayoḥ ko jānīte kim adya phaliṣyati //
                <span class="ref">VidSrk_19.42*(600)</span></p>
            
            
            <p>lakṣmīdharasya --</p>
            
            
            <p id="VidSrk_19.43*(601)">
               draṣṭuṃ ketaka-patra-garbha-subhagām ūru-prabhām utsukas tat-saṃvāhana-līlayā ca śanakair utkṣipta-caṇḍātakaḥ <br />
               lajjā-mugdha-vilocana-smita-sudhā-nirdhauta-bimbādharaṃ kampa-praślatha-bāhu-bandhanam asāv āliṅgito bālayā //
                <span class="ref">VidSrk_19.43*(601)</span></p>
            
            
            <p>kasyacit | (Skmsa.u.ka. 1098)</p>
            
            
            <p id="VidSrk_19.44*(602)">
               nidrārtaṃ kila locanaṃ mṛgadṛśā viśleṣayantyā kathāṃ dīrghāpāṅga-sarit-taraṅga-taralaṃ śayyām anupreṣitam <br />
               ujjṛmbhaḥ kila vallabho 'pi virate vastuny api prastute ghūrṇantī kila sāpi hūṅkṛtavatī śūnyaṃ sakhī dakṣiṇā //
                <span class="ref">VidSrk_19.44*(602)</span></p>
            
            
            <p id="VidSrk_19.45*(603)">
               dṛṣṭvaikāsana-saṃshtite priyatame paścād upetyādarād ekasyā nayane pidyāya vihita-krīḍānubandha-cchalaḥ <br />
               īṣad-vakrima-kandharaḥ sa-pulakaḥ premollasan-mānasām antar-hāsa-lasat-kapola-phalakāṃ dhūrto 'parāṃ cumbati //
                <span class="ref">VidSrk_19.45*(603)</span></p>
            
            
            <p>[Amaru 16; Skmsa.u.ka. 881, Sv.su.ā. 2069, Spdśā.pa. 3575]</p>
            
            
            <p id="VidSrk_19.46*(604)">
               kucopāntaṃ kānte likhati nakharāgrair akalitaṃ tataḥ kiṃcit paścād valati ca mukhendau mṛgadṛśaḥ <br />
               bahir vyājāmarṣa-prasara-paruṣāntar-gata-rasā nirīkṣyā re māyī kim idam iti pūrvā vijayate //
                <span class="ref">VidSrk_19.46*(604)</span></p>
            
            
            <p>jīvacandrasya --</p>
            
            
            <p id="VidSrk_19.47*(605)">
               āśleṣaḥ prathamaṃ krameṇa vijite kṛtye dhanasyārpaṇaṃ keli-dyūta-vidhau paṇaṃ priyatame kāntāṃ punaḥ pṛcchati <br />
               antar-gūḍha-vigāḍha-saṃbhrama-rasa-sphārī-bhavad-gaṇḍayā tūṣṇīṃ śāri-visāraṇāya nihitaḥ khedāmbu-garbhaḥ karaḥ //
                <span class="ref">VidSrk_19.47*(605)</span></p>
            
            
            <p>rājaśekharasya | (Srk sa.u.ka. 1067 yogeśvarasya, Spdśā.pa. 3664, Smvsū.mu. 75.5)</p>
            
            
            <p id="VidSrk_19.48*(606)">
               āśleṣa-cumbana-ratotsava-kautukāni krīḍā durotdara-paṇaḥ pratibhūr anaṅgaḥ <br />
               bhogaḥ sa yadyapi jaye ca parājaye ca yūnor manas tad api vāñchati jetum eva //
                <span class="ref">VidSrk_19.48*(606)</span></p>
            
            
            <p>murāreḥ | (Ar 7.115, Spdśā.pa. 3661, Smvsū.mu. 75.7, Skmsa.u.ka. 1066)</p>
            
            
            <p id="VidSrk_19.49*(607)">
               kalaha-kalayā yat saṃvṛtyai trapāvanatānanā pihita-pulakodbhedaṃ subhrūś cakarṣa na kañcukam <br />
               dayitam abhitas tām utkaṇṭhāṃ vivavrur anantaraṃ jhaṭiti jhaṭiti truṭyanto 'ntaḥ stanāṃśuka-sandhayaḥ //
                <span class="ref">VidSrk_19.49*(607)</span></p>
            
            
            <p id="VidSrk_19.50*(608)">
               rati-pati-dhanur-jyā-ṭaṅkāro mada-dvipa-ḍiṇḍimaḥ sa-pulaka-jala-prema-prāvṛṭ-payodhara-garjitam <br />
               nidhuvana-yudhas tūryātodyaṃ jahāra nata-bhruvāṃ jaghana-sarasī-haṃsa-svānaḥ śrutiṃ rasanā-ravaḥ //
                <span class="ref">VidSrk_19.50*(608)</span></p>
            
            
            <p id="VidSrk_19.51*(609)">
               yugalam agalat tarṣotkarṣe tarūtpala-gaurayoḥ paṭu-vighaṭanād ūrvoḥ pūrvaṃ priye paripaśyati <br />
               śruti-kuvalayaṃ dīpocchittyai nirāsa yad aṅganā jvalati rasanā-rocir dīpe tad āpa nirarthatām //
                <span class="ref">VidSrk_19.51*(609)</span></p>
            
            
            <p>(kapphiṇābhyudaya 14.24)</p>
            
            
            <p id="VidSrk_19.52*(610)">
               daśana-daśanair oṣṭho mamlau na pallava-komalo vyasahata nakha-cchedānaṅgaṃ śirīṣa-mṛdu-cchavi <br />
               na bhuja-latikā-gāḍhāśleṣaiḥ śramaṃ lalitā yayur yuvatiṣu kim apy avyākhyeyaṃ smarasya vijṛmbhitam //
                <span class="ref">VidSrk_19.52*(610)</span></p>
            
            
            <p>(kapphiṇābhyudaya 14.28)</p>
            
            
            <p id="VidSrk_19.53*(611)">
               kim upagamitā bhartrā tapta-dviloha-vedakatāṃ uta ramayituḥ syūtāṅge 'ṅge śitaiḥ smara-sāyakaiḥ <br />
               vilayanam atha prāptā rāgānaloṣmabhir ity aho na pati-bhujayor niṣyandāntaḥ priyā niravīyata //
                <span class="ref">VidSrk_19.53*(611)</span></p>
            
            
            <p>kāśmīra-bhaṭṭa-śrī-śiva-svāminaś caite (kapphiṇābhyudaya 14.29)</p>
            
            
            <p>|| iti saṃbhoga-vrajyā ||</p>
            
            
            <p>||19||</p>
            
            </div>
         
         <div id="d1e12625">
            
            <h3>20. tataḥ samāpta-nidhuvana-cihna-vrajyā</h3>
            
            <p id="VidSrk_20.1*(612)">
               rājanti kānta-nakhara-kṣatayo mṛgākṣyā lākṣā-rasa-drava-mucaḥ kucayor upānte <br />
               antaḥ-pravṛddha-makara-dhvaja-pāvakasya śaṅke vibhidya hṛdayaṃ niraguḥ sphuliṅgāḥ //
                <span class="ref">VidSrk_20.1*(612)</span></p>
            
            
            <p>rājaśekharasya | (Skmsa.u.ka. 1111, kasyāpi)</p>
            
            
            <p id="VidSrk_20.2*(613)">
               jayanti kāntā-stana-maṇḍaleṣu viṭārpitāny ārdra-nakha-kṣatāni <br />
               lāvaṇya-saṃbhāra-nidhāna-kumbhe mudrākṣarāṇīva manobhavasya //
                <span class="ref">VidSrk_20.2*(613)</span></p>
            
            
            <p>kasyacit | (Svsu.ā. 1541, Skmsa.u.ka. 1112)</p>
            
            
            <p id="VidSrk_20.3*(614)">
               kvacit tāmbūlāṅkaḥ kvacid agaru-paṅkāṅka-malinaḥ kvacic cūrṇodgāraiḥ kvacid api ca sālaktaka-padaḥ <br />
               valī-bhaṅgābhogeṣv alaka-patitākīrṇa-kusumaḥ striyāḥ sarvāvasthaṃ kathayati rataṃ pracchada-paṭaḥ //
                <span class="ref">VidSrk_20.3*(614)</span></p>
            
            
            <p id="VidSrk_20.4*(615)">
               pīna-tuṅga-kaṭhina-stanāntare kānta-dattam abalā nakha-kṣatam <br />
               āvṛṇoti vivṛṇoti cekṣate labdha-ratnam iva duḥkhito janaḥ //
                <span class="ref">VidSrk_20.4*(615)</span></p>
            
            
            <p>kasyacit | (Skmsa.u.ka. 1113)</p>
            
            
            <p id="VidSrk_20.5*(616)">
               uṣasi guru-samakṣaṃ lajjamānā mṛgākṣīr atirutam anukartuṃ rājakīre pravṛtte <br />
               tirayati śiśu-līlānartana-cchadma-tālapracala-valaya-mālāsphāla-kolāhalena //
                <span class="ref">VidSrk_20.5*(616)</span></p>
            
            
            <p>kasyacit (Skmsa.u.ka. 1179, bhavabhūteḥ)</p>
            
            
            <p id="VidSrk_20.6*(617)">
               pradoṣe dampatyor nija-ruci-vibhinne praṇayinor vibhinne saṃpanne ghana-timira-saṃketa-gahane <br />
               ratautsukyāt tāmyat-tarala-manasoḥ paryavasite kṛtārthatve 'nyonyaṃ tad anu viditau kiṃ na kurutām //
                <span class="ref">VidSrk_20.6*(617)</span></p>
            
            
            <p id="VidSrk_20.7*(618)*">
               paśyasi nakha-saṃbhūtāṃ rekhāṃ varatanu payodharopānte /<br />
               kiṃ vāsasā stanāntaṃ ruṇatsi hima-ruci-kṛte vacmi //
                <span class="ref">VidSrk_20.7*(618)*</span></p>
            
            
            <p id="VidSrk_20.8*(619)">
               yad rātrau rahasi vyapeta-vinayaṃ dṛṣṭaṃ rasāt kāminor anyonyaṃ śayanīyam īhita-rasa-vyāpti-pravṛtta-spṛham <br />
               tat sānanda-milad-dṛśoḥ katham api smṛtvā gurūṇāṃ puroaḥ hāsodbheda-nirodha-manthara-milat-tāraṃ kathaṃcit sthitam //
                <span class="ref">VidSrk_20.8*(619)</span></p>
            
            
            <p id="VidSrk_20.9*(620)">
               kiṃ bhūṣaṇena racitena hiraṇmayena kiṃ rocanādi-racitena viśeṣakeṇa <br />
               ārdrāṇi kuṅkuma-rucīni vilāsinīnām aṅgeṣu kiṃ nakha-padāni na maṇḍalāni //
                <span class="ref">VidSrk_20.9*(620)</span></p>
            
            
            <p id="VidSrk_20.10*(621)">
               dampatyor niśi jalpator gṛha-śukenākarṇitaṃ yad-vacas tat prātar guru-sannidhau nigadatas tasyopahāraṃ vadhūḥ <br />
               karṇālaṃkṛti-padma-rāga-śakalaṃ vinyasya cañcū-puṭe vrīḍārtā prakaroti dāḍima-phala-vyājena vāg-bandhanam //
                <span class="ref">VidSrk_20.10*(621)</span></p>
            
            
            <p>[Amaru 15, Kuval 173, Skmsa.u.ka. 1180, Sbhsu.ā. 2214, Spdśā.pa. 3743]</p>
            
            
            <p id="VidSrk_20.11*(622)">
               prayacchāhāraṃ me yadi tava raho-vṛttam akhilaṃ mayā vācyaṃ noccair iti gṛha-śuke jalpati śanaiḥ <br />
               vadhū-vaktraṃ vrīḍābhara-namitam antar vihasitaṃ haraty ardhonmīlan-nalina-malināvarjitam iva //
                <span class="ref">VidSrk_20.11*(622)</span></p>
            
            
            <p>kasyacit (Smvsū.mu. 77.12, Skmsa.u.ka. 1176, ḍimbokasya)</p>
            
            
            <p id="VidSrk_20.12*(623)">
               nakha-kṣataṃ yan nava-candra-sannibhaṃ sthitaṃ kṛśāṅgi stana-maṇḍale tava <br />
               idaṃ tarītuṃ trivalī-taraṅgiṇīṃ virājate pañca-śarasya naur iva //
                <span class="ref">VidSrk_20.12*(623)</span></p>
            
            
            <p>kasyacit | (Skmsa.u.ka. 1114)</p>
            
            
            <p id="VidSrk_20.13*(624)">
               haṃho kānta raho-gatena bhavatā yat-pūrvam āveditaṃ nirbhinnā tanur āvayor iti mayā taj-jātam adya sphuṭam <br />
               kāminyā smara-vedanākula-dṛśā yaḥ keli-kāle kṛtaḥ so 'tyarthaṃ katham anyathā dahati mām eṣa tvad-oṣṭha-vraṇaḥ //
                <span class="ref">VidSrk_20.13*(624)</span></p>
            
            
            <p>kasyacit | (Skmsa.u.ka. 591)</p>
            
            
            <p id="VidSrk_20.14*(625)*">
               abhimukha-patayālubhir lalāṭa-śrama-salilair avidhauta-patra-lekhaḥ /<br />
               kathayati puruṣāyitaṃ vadhūnāṃ mṛdita-hima-dyuti-durmanāḥ //
                <span class="ref">VidSrk_20.14*(625)*</span></p>
            
            
            <p>murāreḥ | (anargha-rāghava.rā. 7.107)</p>
            
            
            <p id="VidSrk_20.15*(626)">
               nakha-pada-valinābhīsandhi-bhāgeṣu lakṣyaḥ kṣatiṣu ca daśanānām aṅganāyāḥ sa-śeṣaḥ <br />
               api rahasi kṛtānāṃ vāg-vihīno 'pi jātaḥ surata-vilasitānāṃ varṇako varṇako 'sau //
                <span class="ref">VidSrk_20.15*(626)</span></p>
            
            
            <p>(śiśupālavadha 11.29)</p>
            
            
            <p id="VidSrk_20.16*(627)">
               nava-nakha-padam aṅgaṃ gopayasy aṃśukena sthagayasi punar oṣṭhaṃ pāṇinā danda-daṣṭam <br />
               pratidiśam apara-strī-saṃga-śaṃsī visarpan nava-parimala-gandhaḥ kena śakyo varītum //
                <span class="ref">VidSrk_20.16*(627)</span></p>
            
            
            <p>māghasyaitau (śiśupālavadha 11.34)</p>
            
            
            <p id="VidSrk_20.17*(628)">
               kāśmīra-paṅka-khacita-stana-pṛṣṭha-tāmrapaṭṭāvakīrṇa-dayitārdra-nakha-kṣatālī <br />
               eṇīdṛśaḥ kusuma-cāpa-narendra-dattā jaitra-praśastir iva citra-lipir vibhāti //
                <span class="ref">VidSrk_20.17*(628)</span></p>
            
            
            <p>dakṣasya | (Skmsa.u.ka. 1115)</p>
            
            
            <p id="VidSrk_20.18*(629)">
               adharaḥ padmarāgo 'yam anarghaḥ sa-vraṇo 'pi te <br />
               mugdhe hastaḥ kim-artho 'yam apārtha iha dīyate //
                <span class="ref">VidSrk_20.18*(629)</span></p>
            
            
            <p id="VidSrk_20.19*(630)">
               dara-mlānaṃ vāso lulita-kusumālaṃkṛti śiraḥ ślathālokaṃ cakṣuḥ sarasa-nakha-lekhāṅkitam uraḥ <br />
               lasat-kāñcī-granthi-sphurad-aruṇa-ratnāṃśu jaghanaṃ priyāṅgonmṛṣṭāṅgyā viṣam idam iyad bhāvaka-nṛṇām //
                <span class="ref">VidSrk_20.19*(630)</span></p>
            
            
            <p>vallaṇasya --</p>
            
            
            <p id="VidSrk_20.20*(631)">
               pratyūṣe guru-sannidhau gṛha-śuke tat-tad-raho-jalpitaṃ prastotuṃ parihāsa-kāriṇi padair ardhoditair udyate <br />
               krīḍā-śārikayā nilīya nibhṛtaṃ trotuṃ trapārtāṃ vadhūṃ prārabdhaḥ sahasaiva saṃbhrama-karo mārjāra-garjā-ravaḥ //
                <span class="ref">VidSrk_20.20*(631)</span></p>
            
            (Skmsa.u.ka. 1177, mārjārasya)
            
            
            <p id="VidSrk_20.21*(632)">
               talpe campaka-kalpite sakhi gṛhodyāne 'dya suptāsi kiṃ tat-kiñjalka-cayaṃ na paśyasi kucopānte vimardāruṇam <br />
               āḥ kiṃ chadma-vidagdha-mānini mayi brūṣe puro-bhāgini krūrair ullikhitāsmi tatra kusumāny uccinvatī kaṇṭakaiḥ //
                <span class="ref">VidSrk_20.21*(632)</span></p>
            
            
            <p>sonnokasya --</p>
            
            
            <p id="VidSrk_20.22*(633)">
               itaḥ paurastyāyāṃ kakubhi vivṛṇoti krama-dalattamisrā-marmāṇaṃ kiraṇa-kaṇikām ambara-maṇiḥ <br />
               ito niṣkrāmantī nava-rati-guroḥ proñchati vadhūḥ sva-kastūrī-patrāṅkura-makarikā-mudritam uraḥ //
                <span class="ref">VidSrk_20.22*(633)</span></p>
            
            
            <p>(anargha-rāghava.rā. 4.3)</p>
            
            
            <p id="VidSrk_20.23*(634)">
               prabhāte pṛcchantīr anurahasi-vṛttaṃ sahacarīr navoḍhā na vrīḍā-mukulita-mukhīyaṃ sukhayati <br />
               likhantīnāṃ patrāṅkuram aniśam asyās tu kucayoś camatkāro gūḍhaṃ karaja-padam āsāṃ kathayati //
                <span class="ref">VidSrk_20.23*(634)</span></p>
            
            
            <p>murārer etau (anargha-rāghava 4.6)
               murāreḥ |etau</p>
            
            
            <p>|| iti samāpta-nidhuvana-cihna-vrajyā ||</p>
            
            
            <p>||20||</p>
            
            </div>
         
         <div id="d1e13084">
            
            <h3>21. atha māninī-vrajyā --</h3>
            
            <p id="VidSrk_21.1*(635)">
               mānonnatety asahanety atipaṇḍiteti mayy eva dhik-kṛtir aneka-mukhī sakhīnām <br />
               ākāra-mātra-masṛṇena viceṣṭitena dhūrtasya tasya hi guṇān upavarṇayanti //
                <span class="ref">VidSrk_21.1*(635)</span></p>
            
            
            <p>lakṣmīdharasya --</p>
            
            
            <p id="VidSrk_21.2*(636)">
               valatu taralā dṛṣṭā dṛṣṭiḥ khalā sakhi mekhalā skhalatu kucayor utkampān me vidīryantu kañcukam <br />
               tad api na mayā saṃbhāṣyo 'sau punar dayitaḥ śaṭhaḥ sphuṭati hṛdayaṃ maunenāntar na me yadi tat-kṣaṇāt //
                <span class="ref">VidSrk_21.2*(636)</span></p>
            
            
            <p>amaroḥ | (Skmsa.u.ka. 701)</p>
            
            
            <p id="VidSrk_21.3*(637)">
               tad evājihmākṣaṃ mukham aviṣadās tā gira imāḥ sa evāṅgākṣepo mayi sarasam āśliṣyati tanum <br />
               yad uktaṃ pratyuktaṃ tad apaṭu śiraḥ kampana-paraṃ priyā mānenāho punar api kṛtā me nava-vadhūḥ //
                <span class="ref">VidSrk_21.3*(637)</span></p>
            
            
            <p>śambūkasya --</p>
            
            
            <p id="VidSrk_21.4*(638)">
               yadi vinihitā śūnyā dṛṣṭiḥ kim u sthira-kautukā yadi viracito maune yatnaḥ kim u sphurito 'dharaḥ <br />
               yadi niyamitaṃ dhyāne cakṣuḥ kathaṃ pulakodgamaḥ kṛtam abhinayair dṛṣṭo mānaḥ prasīda kim ucyatām //
                <span class="ref">VidSrk_21.4*(638)</span></p>
            
            
            <p>amaroḥ | (Svsu.ā. 1625, Skmsa.u.ka. 719)</p>
            
            
            <p id="VidSrk_21.5*(639)">
               ekatrāsana-saṃsthitiḥ parihatā pratudgamād dūratas tāmbūlānayana-cchalena rabhasāśelṣo 'pi saṃvighnitaḥ <br />
               ālāpo 'pi na miśritaḥ parijanaṃ vyāpārayanty āntike kāntaṃ pratyupacārataś caturayā kopaḥ kṛtārthīkṛtaḥ //
                <span class="ref">VidSrk_21.5*(639)</span></p>
            
            
            <p>tasyaiva (Amaru 17, Skmsa.u.ka. 692, Svsu.ā. 1583, Spdśā.pa. 3534, Smvsū.mu. 55.6,
               Drda.rū. 2.19, Rask 2.67g)</p>
            
            
            <p id="VidSrk_21.6*(640)">
               tad-vaktrābhimukhaṃ mukhaṃ vinamitaṃ dṛṣṭiḥ kṛtā cānyatas tasyālāpa-kutūhalākulatare śrotre niruddhe mayā <br />
               hastābhyām api vāritaḥ sapulakaḥ svedodgamo gaṇḍayoḥ sakhyaḥ kiṃ karavāṇi yānti sahasā yat kañcuke sandhayaḥ //
                <span class="ref">VidSrk_21.6*(640)</span></p>
            
            
            <p>amaroḥ (Amaru 11, Svsu.ā. 1581, Spdśā.pa. 3535, Skmsa.u.ka. 704)</p>
            
            
            <p id="VidSrk_21.7*(641)">
               dūrād utsukam āgate vivalitaṃ saṃbhāṣiṇi sphāritaṃ saṃśliṣyaty aruṇaṃ gṛhīta-vasane kiṃcin nata-bhrū-latam <br />
               māninyāś caraṇānati-vyatikare bāṣpāmbu-pūrṇekṣaṇaṃ cakṣur jātam aho prapañca-caturaṃ jātāgasi preyasi //
                <span class="ref">VidSrk_21.7*(641)</span></p>
            
            
            <p>tasyaiva | (Amaru 44, Smvsū.mu. 55.3, Skmsa.u.ka. 724)</p>
            
            
            <p id="VidSrk_21.8*(642)">
               vaco-vṛtir mā bhūd valatu ca na vā vaktram abhito na nāma syād bāṣpāgamam aviṣadaṃ locana-yugam <br />
               samāśvāsas tena praṇata-śirasaḥ patyur abhavat priyā prauḍha-krodhāpy apahṛtavatī yan na caraṇau //
                <span class="ref">VidSrk_21.8*(642)</span></p>
            
            
            <p>bopālitasya --</p>
            
            
            <p id="VidSrk_21.9*(643)">
               kiṃ pādānte luṭhasi vimanāḥ svāmino hi svatantrāḥ kañcit kālaṃ kvacid abhiratas tatra kas te 'parādhaḥ <br />
               āgaskāriṇy aham iha yayā jīvitaṃ tad-viyoge bhartṛ-prāṇāḥ striya iti nanu tvaṃ mamaivānuneyaḥ //
                <span class="ref">VidSrk_21.9*(643)</span></p>
            
            
            <p>vākkūṭasya (SKM sa.u.ka. 2.47.1706, bhāvadevyāḥ; Skm padyā. 381 383 kasyacit; Smvsū.mu.
               57.14)</p>
            
            
            <p id="VidSrk_21.10*(644)">
               yad gamyaṃ guru-gauravasya suhṛdo yasmin labhante 'ntaraṃ yad-dākṣiṇya-rasād bhiyā ca sahasā narmopacārāṇy api <br />
               yal lajjā niruṇaddhi yatra śapathair utpādyate pratyayaḥ tat kiṃ prema sa ucyate paricayas tatrāpi kopena kim //
                <span class="ref">VidSrk_21.10*(644)</span></p>
            
            
            <p id="VidSrk_21.11*(645)">
               bhrū-bhedo racitaḥ ciraṃ nayanayor abhyastam āmīlanaṃ roddhuṃ śikṣitam ādareṇa hasitaṃ maune 'bhiyogaḥ kṛtaḥ <br />
               dhairyaṃ kartum api sthirīkṛtam idaṃ cetaḥ kathaṃcin mayā baddho māna-parigrahe parikaraḥ siddhis tu daiva-sthitā //
                <span class="ref">VidSrk_21.11*(645)</span></p>
            
            
            <p>[Amaru 92; Skmsa.u.ka. 703, Pvpadyā.. 231]</p>
            
            
            <p id="VidSrk_21.12*(646)">
               tathābhūd asmākaṃ prathamam avibhinnā tanur iyaṃ tato nu tvaṃ preyān aham api hatāśā priyatamā <br />
               idānīṃ nāthas tvaṃ vayam api kalatraṃ kim aparaṃ mayāptaṃ prāṇānāṃ kuliśa-kaṭhinānāṃ phalam idam //
                <span class="ref">VidSrk_21.12*(646)</span></p>
            
            
            <p>amaroḥ | (Amaru 66, Svsu.ā. 1622, Skmsa.u.ka. 707)</p>
            
            
            <p id="VidSrk_21.13*(647)">
               yadā tvaṃ candro 'bhūr avikala-kalā-peśala-vapus tadāhaṃ jātā drāk śaśadhara-maṇīnāṃ pratikṛtiḥ <br />
               idānīm arkas tvaṃ khara-ruci samutsārita-rasaḥ kirantī kopāgnīn aham api ravi-grāva-ghaṭitā //
                <span class="ref">VidSrk_21.13*(647)</span></p>
            
            
            <p>acala-siṃhasya | (Spdśā.pa. 3564, Smvsū.mu. 57.20, Skmsa.u.ka. 710)</p>
            
            
            <p id="VidSrk_21.14*(648)">
               kopo yatra bhrū-kuṭi-racanā nigraho yatra maunaṃ yatrānyonya-smitam anunayo yatra dṛṣṭiḥ prasādaḥ <br />
               tasya premṇas tad idam adhunā vaiṣamaṃ paśya jātaṃ tvaṃ pādānte luṭhasi nahi me manyu-mokṣaḥ khalāyāḥ //
                <span class="ref">VidSrk_21.14*(648)</span></p>
            
            
            <p>tasyaiva (Amaru 34; Drda.rū.. 2.19, Svsu.ā. 1630, Spdśā.pa. 3562, Smvsū.mu. 84.7,
               Skmsa.u.ka. 709)</p>
            
            
            <p id="VidSrk_21.15*(649)">
               śaṭhānyasyāḥ kāñcī-maṇi-raṇitam ākarṇya sahasā samāśliṣyann eva praśithila-bhuja-granthir abhavaḥ <br />
               tad etat kvācakṣe ghṛta-madhu-maya tvan-mṛdu-vacoviṣeṇāghūrṇantī kim api na sakhīyaṃ gaṇayati //
                <span class="ref">VidSrk_21.15*(649)</span></p>
            
            
            <p>hiṅgokasya ||</p>
            
            
            <p id="VidSrk_21.16*(650)">
               mugdhāsi nāyam aparādhyati maivam āli keyaṃ ruṣā paruṣitā likhitāpy anena <br />
               keli-skhalad-vasanam utpulakāṅga-bhaṅgam uttuṅga-pīna-kucam ālikhitā tvam eva //
                <span class="ref">VidSrk_21.16*(650)</span></p>
            
            
            <p>vīrya-mitrasya ||</p>
            
            
            <p id="VidSrk_21.17*(651)">
               pāṇau śoṇatale tanūdari dara-kṣāmā kapola-sthalī vinyastāñjana-digdha-locana-jalaiḥ kiṃ mlānimānīyate <br />
               mugdhe cumbatu nāma cañcalatayā bhṛṅgaḥ kvacit kandalīm unmīlan-nava-mālatī-parimalaḥ kiṃ tena vismaryate //
                <span class="ref">VidSrk_21.17*(651)</span></p>
            
            
            <p>kasyacit | (Skmsa.u.ka. 715)</p>
            
            
            <p id="VidSrk_21.18*(652)">
               kopaḥ sakhi priyatame nanu vañcanaiva tan muñca mānini ruṣaṃ kriyatāṃ prasādaḥ <br />
               prāṇeśvaraś caraṇayoḥ patitas tavāyaṃ saṃbhāṣyatāṃ vikasatā nayanotpalena //
                <span class="ref">VidSrk_21.18*(652)</span></p>
            
            
            <p id="VidSrk_21.19*(653)">
               bāle nātha vimuñca mānini ruṣaṃ roṣān mayā kiṃ kṛtaṃ khedo 'smāsu na me 'parādhyati bhavān sarve 'parādhā mayi <br />
               tat kiṃ rodiṣi gadgadena vacasā kasyāgrato rudyate nanv etan mama kā tavāsmi dayitā nāsmīty ato rudyate //
                <span class="ref">VidSrk_21.19*(653)</span></p>
            
            
            <p>amaroḥ (Amaru 53; Drda.rū. 2.17; Svsu.ā. 1614, Spdśā.pa. 3554, Smvsū.mu. 57.1, Srk
               sa.u.ka. 691)</p>
            
            
            <p id="VidSrk_21.20*(654)">
               gata-prāyā rātriḥ kṛśa-tanu śaśī śīryata iva pradīpo 'ya nidrā-vaśam upagato ghūrṇata iva <br />
               praṇāmānto mānas tyajasi na tathāpi krudham aho kuca-pratyāsattyā hṛdayam api te caṇḍi kaṭhinam //
                <span class="ref">VidSrk_21.20*(654)</span></p>
            
            
            <p>kasyacit --</p>
            
            
            <p id="VidSrk_21.21*(655)">
               gato dūraṃ candro jaṭhara-lavalī-pāṇḍara-vapur diśaḥ kiṃcit kiṃcit taraṇi-kiraṇair lohita-rucaḥ <br />
               idaṃ nidrā-cchede rasati sarasaṃ sāra-sakulaṃ cakorākṣi kṣipraṃ jahihi jahihi prema-laḍitam //
                <span class="ref">VidSrk_21.21*(655)</span></p>
            
            
            <p>kasyacit</p>
            
            
            <p id="VidSrk_21.22*(656)">
               mayā tāvad-gotra-skhalita-hatakopāntaritayā na ruddho nirgacchann ayam iti vilakṣaḥ priyatamaḥ <br />
               ayaṃ tvākūtajñaḥ pariṇati-parāmarśa-kuśalaḥ sakhī līko 'py āsīl likhita iva citreṇa kim idam //
                <span class="ref">VidSrk_21.22*(656)</span></p>
            
            
            <p>bimbokasya | (Smvsū.mu. 84.4, Skmsa.u.ka. 672)</p>
            
            
            <p id="VidSrk_21.23*(657)">
               bhavatu viditaṃ chadmālāpair alaṃ priya gamyatāṃ tanur api na te doṣo 'smākaṃ vidhis tu parāṅmukhaḥ <br />
               tava yathā tathābhūtaṃ prema prapannam imāṃ daśāṃ prakṛti-capale kā naḥ pīḍā gate hata-jīvite //
                <span class="ref">VidSrk_21.23*(657)</span></p>
            
            
            <p>dharmakīrteḥ (Amaru 27; Svsu.ā. 1617, Smvsū.mu. 57.6, Skmsa.u.ka. 708 bimbokasya,
               Pvpadyā. 223)</p>
            
            
            <p id="VidSrk_21.24*(658)">
               asad-vṛtto nāyaṃ na ca sakhi guṇair eṣa rahitaḥ priyo muktāhāras tava caraṇa-mūle nipatitaḥ <br />
               gṛhāṇainaṃ mugdhe vrajatu tava kaṇṭha-praṇayitām upāyo nāsty anyo hṛdaya-paritāpopaśamane //
                <span class="ref">VidSrk_21.24*(658)</span></p>
            
            
            <p>bhaṭṭahareḥ | (Smvsū.mu. 56.10, Skmsa.u.ka. 712, bimbokasya)</p>
            
            
            <p id="VidSrk_21.25*(659)">
               anālocya premṇaḥ pariṇatim anādṛtya suhṛdas tvayākāṇḍe mānaḥ kim iti sarale preyasi kṛtaḥ <br />
               samākṛṣṭā hy ete viraha-dahanodbhāsura-śikhāḥ sva-hastenāñgārās tad alam adhunāraṇya-ruditaiḥ //
                <span class="ref">VidSrk_21.25*(659)</span></p>
            
            
            <p>vikaṭa-nitambāyāḥ (Amaru 66; Sbhsu.ā.v 1170; Smvsū.mu. 56.9, Skmsa.u.ka. 681)</p>
            
            
            <p id="VidSrk_21.26*(660)">
               mā rodīḥ sakhi naśyad-andhatamasaṃ paśyāmbaraṃ jyotsnayā śītāṃśuḥ sudhayā vilimpati sakhā rājño manojanmanaḥ <br />
               kaḥ kopāvasaraḥ prasīda rahasi svedāmbhasaṃ bindavo lumpantu stana-patra-bhaGgam akarīḥ saudhā-guru-śyāmalāḥ //
                <span class="ref">VidSrk_21.26*(660)</span></p>
            
            
            <p>kasyacit --</p>
            
            
            <p id="VidSrk_21.27*(661)">
               mā rodīḥ jara-pallava-praṇayinīṃ kṛtvā kapola-sthalīṃ mā bhaṅgīḥ parikheda-sākṣibhir iva śvāsair mukhendoḥ śriyam <br />
               mugdhe dagdha-giraḥ skhalanti śataśaḥ kiM kupyasi preyasi prāṇās tanvi mamāsi nocitam idaṃ tad vyartham uttāmyasi //
                <span class="ref">VidSrk_21.27*(661)</span></p>
            
            
            <p>kasyacit --</p>
            
            
            <p id="VidSrk_21.28*(662)">
               yad etan netrāmbhaḥ patad api samāsādya taruṇīkapola-vyāsaṅgaṃ kuca-kalaśam asyāḥ kalayati <br />
               tataḥ śroṇī-bimbaṃ vyavasita-vilāsaṃ tad ucitaṃ svabhāva-svacchānāṃ vipad api sukhaṃ nāntarayati //
                <span class="ref">VidSrk_21.28*(662)</span></p>
            
            
            <p>kasyacit | (Spdśā.pa. 1171, Smk 38.19, Srb 51, 234 Any 144.27)</p>
            
            
            <p id="VidSrk_21.29*(663)">
               pakṣmāntaḥ skhalitāḥ kapola-phalake lolaṃ luṭhantaḥ kṣaṇaṃ dhārālās taralocchalat-tanu-kaṇāḥ pīna-stanāsphālanāt <br />
               kasmād brūhi tavādya kaṇṭha-vigalan-muktāvalī-vibhramaṃ bibhrāṇā nipatanti bāṣpa-payasāṃ prasyandino bindavaḥ //
                <span class="ref">VidSrk_21.29*(663)</span></p>
            
            
            <p>rājaśekharasya | (Skmsa.u.ka. 614)</p>
            
            
            <p id="VidSrk_21.30*(664)">
               kapole patrālī karatala-nirodhena mṛditā nipīto niḥśvāsair ayam amṛta-hṛdyo 'dhara-rasaḥ <br />
               muhuḥ kaṇṭhe lagnas taralayati bāṣpaḥ stana-taṭaṃ priyo manyur jātas tava niranurodhe na tu vayam //
                <span class="ref">VidSrk_21.30*(664)</span></p>
            
            
            <p>[Amaru 67; Skmsa.u.ka. 720, Sksa.ka.ā.v 489, Svsu.ā. 1627]</p>
            
            
            <p id="VidSrk_21.31*(665)">
               dhik dhik tvām ayi kena durmukhi kṛtaṃ kiṃ kiṃ na kāya-vrataṃ dvitrāṇy atra dināni ko na kupitaḥ ko nābhavan mānuṣaḥ <br />
               smaḥ kecin na vayaṃ yad ekam aparasyāpy uktam ākarṇyatāṃ atyunmāthini candane 'pi niyataṃ nāmāgnir uttiṣṭhati //
                <span class="ref">VidSrk_21.31*(665)</span></p>
            
            
            <p>vallaṇasya --</p>
            
            
            <p id="VidSrk_21.32*(666)">
               sphuṭatu hṛdayaṃ kāmaṃ kāmaṃ karatu tanuṃ tanuṃ na sakhi caṭula-premṇā kāryaṃ punar dayitena me <br />
               iti sarabhasaṃ mānāṭopād udīrya vacas tayā ramaṇa-padavī sāraṅgākṣyā sa-śaṅkitam īkṣitā //
                <span class="ref">VidSrk_21.32*(666)</span></p>
            
            
            <p>[Amaru 71 (61); Skmsa.u.ka. 705, Smvsū.mu. 55.1]</p>
            
            
            <p id="VidSrk_21.33*(667)">
               ekasmin śayane parāṅ-mukhatayā vītottaraṃ tāmyator anyonyasya hṛdi sthite 'py anunaye saṃrakṣator gauravam <br />
               dampatyoḥ śanakair apāṅga-valanān miśrī-bhavac-cakṣuṣor bhagno mānakaliḥ sahāsa-rabhasaṃ vyāsakta-kaṇṭha-graham //
                <span class="ref">VidSrk_21.33*(667)</span></p>
            
            
            <p>amaroḥ (Amaru 19, Svsu.ā. 2112, Spdśā.pa. 3715, Smvsū.mu. 81.8, Skmsa.u.ka. 723)</p>
            
            
            <p id="VidSrk_21.34*(668)">
               kandarpa-kandali salīka-dṛśā lunīhi kopāṅkuraṃ caraṇayoḥ śaraṇātithiḥ syām <br />
               paśya prasīda caramācala-cūla-cumbi bimbaṃ vidhor lavala-pāṇḍu-rasas tam eti //
                <span class="ref">VidSrk_21.34*(668)</span></p>
            
            
            <p id="VidSrk_21.35*(669)">
               aho divyaṃ cakṣur vahasi tava sāpi praṇayinī parākṣṇām agrāhyaṃ yuvatiṣu vapuḥ saṃkramayati <br />
               samānābhijñānaṃ katham itarathā paśyati puro bhavān ekas tasyāḥ pratikṛti-mayīr eva ramaṇīḥ //
                <span class="ref">VidSrk_21.35*(669)</span></p>
            
            
            <p>manovinodasya</p>
            
            
            <p id="VidSrk_21.36*(670)">
               priye maunaṃ muñca śrutir amṛta-dhārāṃ pibatu me dṛśāv unmīlyetāṃ bhavatu jagad indīvara-mayam <br />
               prasīda premāpi praśamayatu niḥśeṣam adhṛtīr abhūmiḥ kopānāṃ nanu niraparādhaḥ parijanaḥ //
                <span class="ref">VidSrk_21.36*(670)</span></p>
            
            
            <p>ḍimbokasya | (Skmsa.u.ka. 718)</p>
            
            
            <p id="VidSrk_21.37*(671)">
               kopas tvayā yadi kṛto mayi paṅkajākṣi so 'stu priyas tava kim asti vidheyam anyat <br />
               āśleṣam arpaya mad-arpita-pūrvam uccair uccaiḥ samarpaya mad-arpita-cumbanaṃ ca //
                <span class="ref">VidSrk_21.37*(671)</span></p>
            
            
            <p>śatānandasya --</p>
            
            
            <p id="VidSrk_21.38*(672)*">
               sakhi kalitaḥ skhalito 'yaṃ heyo naiva praṇāma-mātreṇa /<br />
               ciram anubhavatu bhavatyā bāhu-latā-bandhanaṃ dhūrtaḥ //
                <span class="ref">VidSrk_21.38*(672)*</span></p>
            
            
            <p>gonandasya --</p>
            
            
            <p id="VidSrk_21.39*(673)">
               jāte keli-kalau kṛte kamitari vyarthānunītau cirānd māne mlāyati manmathe vikasati kṣīṇe kṣapānehasi <br />
               māyā-svāpam upetya tan-nipuṇayā nidrāndhyam āceṣṭitaṃ māna-mlānir abhūn na yena ca na cāpy āsīd rahaḥk-haṇḍanam //
                <span class="ref">VidSrk_21.39*(673)</span></p>
            
            
            <p id="VidSrk_21.40*(674)">
               kathaṃcin naidāghe divasa iva kope vigalite prasattau prāptāyāṃ tad-anu ca niśāyām iva śanaiḥ <br />
               smita-jyotsnārambha-kṣapita-viraha-dhvānta-nivahoaḥ mukhendur māninyāḥ sphurati kṛta-puṇyasya surate //
                <span class="ref">VidSrk_21.40*(674)</span></p>
            
            
            <p id="VidSrk_21.41*(675)">
               māna-vyādhi-nipīḍitāham adhunā śaknomi tasyāntikaṃ no gantuṃ na sakhī-jano 'sti caturo yo māṃ balān neṣyati <br />
               mānī so 'pi jano na lāghava-bhayād abhyeti mātaḥ svayaṃ kālo yāti calaṃ ca jīvitam iti kṣuṇṇaṃ manaś cintayā //
                <span class="ref">VidSrk_21.41*(675)</span></p>
            
            
            <p id="VidSrk_21.42*(676)">
               yāvan no sakhi gocaraṃ nayanayor āyāti tāvad drutaṃ gatvā brūhi yathādya te dayitayā mānaḥ samālambitaḥ <br />
               dṛṣṭe dhūrta-viceṣṭite tu dayite tasmin avaśyaṃ mama svedāmbhaḥ-pratirodhi-nirbharatara-smeraṃ mukhaṃ jāyate //
                <span class="ref">VidSrk_21.42*(676)</span></p>
            
            
            <p>((ṣsūktimuktāvalī 55.10, (vardhakasya)</p>
            
            
            <p id="VidSrk_21.43*(677)">
               dṛṣṭā muṣṭibhir āhatā hṛdi nakhair ācoṭitā pārśvayor ākṛṣṭā kabarīṣu gāḍham adhare śītkurvatī khaṇḍitā <br />
               tvat-kṛtyaṃ tvad-agocare 'pi hi kṛtaṃ sarvaṃ mayaivādhunā mām ājñāpaya kiṃ karomi sarale bhūyaḥ sapatnyās tava //
                <span class="ref">VidSrk_21.43*(677)</span></p>
            
            
            <p>kasyacit | (Skmsa.u.ka. 889)</p>
            
            
            <p id="VidSrk_21.44*(678)">
               sutanu jahihi kopaṃ paśya pādānataṃ māṃ na khalu tava kadācit kopa evaṃ vidho 'bhūt <br />
               iti nigadati nāthe tiryag-āmīlitākṣyā nayana-jalam analpaṃ muktam uktaṃ na kiṃcit //
                <span class="ref">VidSrk_21.44*(678)</span></p>
            
            
            <p>tasyaiva (Amaru 35, Svsu.ā. 1600, Spdśā.pa. 3577, Smvsū.mu. 57.33, Skmsa.u.ka. 725)</p>
            
            
            <p id="VidSrk_21.45*(679)">
               cetasy aṅkuritaṃ visāriṇi dṛśor dvandve dvipatrāyitaṃ prāyaṃ pallavitaṃ vacasy upacitaṃ prauḍhaṃ kapola-sthale <br />
               tat-tat-kopa-viceṣṭite kusumitaṃ pādānate tu priye māninyāṃ phalitaṃ tu māna-taruṇā paryanta-bandhyāyitam //
                <span class="ref">VidSrk_21.45*(679)</span></p>
            
            
            <p>rājaśekharasya (Skmsa.u.ka. 722)</p>
            
            
            <p id="VidSrk_21.46*(680)">
               kiyan-mātraṃ gotra-skhalanam aparāddhaṃ caraṇayoś ciraṃ loṭhaty eṣa grahavati na mānād viramasi <br />
               ruṣaṃ muñcāmuñca priyam anugṛhānāyatihitaṃ śṛṇu tvaṃ yad brūmaḥ priya-sakhi na māne kuru matim //
                <span class="ref">VidSrk_21.46*(680)</span></p>
            
            
            <p>kasyacit | (Skmsa.u.ka. 711)</p>
            
            
            <p id="VidSrk_21.47*(681)">
               daivād ayaṃ yadi jano vidito 'parādhī dāsocitaiḥ paribhavair ayam eva śāsyaḥ <br />
               eṣā kapola-phalake 'garu-patra-vallī kiṃ pīḍyate sutanu bāṣpa-jala-praṇālaiḥ //
                <span class="ref">VidSrk_21.47*(681)</span></p>
            
            
            <p id="VidSrk_21.48*(682)">
               kṛtvāgaḥ sa ca nāgato 'pi kim api vyaktaṃ mano manyate tat kvāse kam upaimi jaṅgama-vane ko mām ihāśvāsayet <br />
               ity uktvāśru-galan-mukhī viṭa-sakhī dhvastā viśantī gṛhaṃ dhanyenādhim upāśruṇor asi kṛtātyantaṃ priyā roditā //
                <span class="ref">VidSrk_21.48*(682)</span></p>
            
            
            <p>vallaṇasya --</p>
            
            
            <p id="VidSrk_21.49*(683)">
               kapolaṃ pakṣmabhyaḥ kalayati kapolān kuca-taṭaṃ kucān madhyaṃ madhyān nava-mudita-nābhī-sarasijam <br />
               na jānīmaḥ kiṃ nu kva nu kiyad anena vyavasitaṃ yad asyāḥ pratyaṅgaṃ nayana-jala-bindur viharati //
                <span class="ref">VidSrk_21.49*(683)</span></p>
            
            
            <p>kasyacit | (Skmsa.u.ka. 615)</p>
            
            
            <p id="VidSrk_21.50*(684)">
               vikira nayane manda-cchāyaṃ bhavatv asitotpalaṃ vitara dayite hāsa-jyotsnāṃ nimīlatu paṅkajam <br />
               vada suvadane lajjā-mūkā bhavantu śikhaṇḍinaḥ paraparibhavo māna-sthānair na mānini sahyate //
                <span class="ref">VidSrk_21.50*(684)</span></p>
            
            
            <p id="VidSrk_21.51*(685)">
               ayaṃ dhūrto māyāvinayamadhurād asya vacasaḥ sakhi pratyeṣi tvaṃ prakṛti-sarale paśyasi na kim <br />
               kapole yal-lākṣā-bahala-rasa-rāga-praṇayinīm imāṃ dhatte mudrām anaticira-vṛttānta-piśunām //
                <span class="ref">VidSrk_21.51*(685)</span></p>
            
            
            <p>(Skmsa.u.ka. 592, solhokasya)</p>
            
            
            <p id="VidSrk_21.52*(686)">
               aprāpta-keli-sukhayor atimāna-ruddhasaṃdhānayo rahasi jāta-ruṣor akasmāt <br />
               yūnor mitho 'bhilaṣatoḥ prathamānunītiṃ bhāvāḥ prasāda-piśunāḥ kṣapayanti nidrām //
                <span class="ref">VidSrk_21.52*(686)</span></p>
            
            
            <p>sonnokasyaitau --</p>
            
            
            <p id="VidSrk_21.53*(687)">
               śravasi na kṛtāste tāvantaḥ sakhī-vacana-kramāś caraṇa-patitoṅguṣṭhāgreṇāpy ayaṃ na hato janaḥ <br />
               kaṭhina-hṛdaye mithyā-mauna-vrata-vyasanād ayaṃ parijana-parityāgopāyo na māna-parigrahaḥ //
                <span class="ref">VidSrk_21.53*(687)</span></p>
            
            
            <p>kasyacit | (Skmsa.u.ka. 683)</p>
            
            
            <p id="VidSrk_21.54*(688)">
               na mando vaktrenduḥ śrayati na lalāṭaṃ kuṭilatā na netrābjaṃ rajyaty anuṣajati na bhrūr api bhidām <br />
               idaṃ tu preyasyāḥ prathayati ruṣo 'ntarvikasitāḥ śate 'pi praśnānāṃ yad abhidura-mudrodhara-puṭaḥ //
                <span class="ref">VidSrk_21.54*(688)</span></p>
            
            
            <p>vaidyadhanyasya | (Skmsa.u.ka. 696)</p>
            
            
            <p id="VidSrk_21.55*(689)">
               tat tad vadaty api yathāvasaraṃ hasaty apy āliṅgane 'pi na niṣadhati cumbane 'pi <br />
               kiṃ tu prasādana-bhayād atinihnutena kopena ko 'pi nihito 'dya rasāvatāraḥ //
                <span class="ref">VidSrk_21.55*(689)</span></p>
            
            
            <p>mahāvratasya --</p>
            
            
            <p id="VidSrk_21.56*(690)">
               āśleṣeṇa payodhara-praṇiyinīṃ pratyādiśantyā dṛśaṃ dṛṣṭvā cādhara-baddha-tṛṣṇam adharaṃ nirbhartsayantyā mukham <br />
               ūrvor gāḍha-nipīḍanena jaghane pāṇiṃ ca ruddhvānayā patyuḥ prema na khaṇḍitaṃ nipuṇayā māno 'pi naivojjhitaḥ //
                <span class="ref">VidSrk_21.56*(690)</span></p>
            
            
            <p id="VidSrk_21.57*(691)">
               dīrghocchvāsa-vikampitākula-śikhā yatra pradīpāḥ kule dṛṣṭir yatra ca dīrgha-jāgara-guruḥ kope madīye tava <br />
               visrambhaika-rasa-prasāda-madhurā yatra pravṛttāḥ kathās tāny anyāni dināni muñca caraṇau saivāham anyo bhavān //
                <span class="ref">VidSrk_21.57*(691)</span></p>
            
            
            <p id="VidSrk_21.58*(692)">
               parīrambhārambhaḥ spṛśati param icchāṃ na tu bhujau bhajante vijñānaṃ na tu giram anūrodha-vidhayaḥ <br />
               manasvinyāḥ svairaṃ prasarati niśā-sīma-samaye manaḥ pratyāvṛttaṃ kamitari kathaṃcin na tu vapuḥ //
                <span class="ref">VidSrk_21.58*(692)</span></p>
            
            
            <p>cakrapāṇeḥ --</p>
            
            
            <p id="VidSrk_21.59*(693)">
               adyodyāna-gṛhāṅgaṇe sakhi mayā svapnena lākṣāruṇaḥ protkṣipto 'yam aśoka-dohada-vidhau pādaḥ kvaṇan-nūpuraḥ <br />
               tāvat kiṃ kathayāmi keli-paṭunā nirgatya kuñjodarād ajñātopanatena tena sahasā mūrdhnaiva saṃbhāvitaḥ //
                <span class="ref">VidSrk_21.59*(693)</span></p>
            
            
            <p>madhukūṭasya --</p>
            
            
            <p id="VidSrk_21.60*(694)">
               sakhi sa subhago manda-sneho mayīti na me vyathā vidhi-pariṇataṃ yasmāt sarvo janaḥ sukham aśnute <br />
               mama tu manasaḥ saṃtāpo 'yaṃ priye vimukho 'pi yat katham api hata-vrīḍaṃ ceto na yāti virāgitām //
                <span class="ref">VidSrk_21.60*(694)</span></p>
            
            
            <p>kasyacit | (Svsu.ā. 1118, Skmsa.u.ka. 676, amaroḥ)</p>
            
            
            <p id="VidSrk_21.61*(695)">
               bhrū-bhaṅge racite 'pi dṛṣṭir adhikaṃ sotkaṇṭham udvīkṣate kārkaśyaṃ gamite 'pi cetasi tanū-romāñcam ālambate <br />
               ruddhāyām api vāci sasmitam idaṃ dagdhānanaṃ jāyate dṛṣṭe nirvahaṇaṃ bhaviṣyati kathaṃ mānasya tasmin jane //
                <span class="ref">VidSrk_21.61*(695)</span></p>
            
            
            <p>[Amaru 24; Skmsa.u.ka. 702, Sbhsu.ā. 1580; UN 5.25]</p>
            
            
            <p id="VidSrk_21.62*(696)">
               preyān so 'yam apākṛtaḥ sa-śapathaṃ pādānataḥ kāntayā dvitrāṇy eva padāni vāsa-bhavanād yāvan na yāty ātmanā <br />
               tāvat pratyuta pāṇi-saṃpuṭa-lasan-nīvī-nibandhaṃ dhṛto dhāvitv eva kṛta-praṇāmakam aho premṇo vicitrā gatiḥ //
                <span class="ref">VidSrk_21.62*(696)</span></p>
            
            
            <p>kasyacit --</p>
            
            
            <p id="VidSrk_21.63*(697)">
               gate premā-bandhe praṇaya-bahu-māne vigalite nivṛtte sad-bhāve jana iva jane gacchati puraḥ <br />
               tad utprekṣyotprekṣya priyasakhi gatāṃs tāṃś ca divasān na jāne ko hetur dalati śatadhā yan na hṛdayam //
                <span class="ref">VidSrk_21.63*(697)</span></p>
            
            
            <p>[Amaru 38, Skmsa.u.ka. 1368, Sbhsu.ā. 1141, Spdśā.pa. 3545, Smvsū.mu. 84.1, Rask 2.263c]</p>
            
            
            <p id="VidSrk_21.64*(698)*">
               sutanu nitambas tava pṛthur akṣṇor api niyatam arjuno mahimā /<br />
               madhyaḥ savalir idāniṃ māndhātā kuca-taṭaḥ kriyatām //
                <span class="ref">VidSrk_21.64*(698)*</span></p>
            
            
            <p>dāmodarasya --</p>
            
            
            <p id="VidSrk_21.65*(699)">
               dṛṣṭe locanavan-manāṅ-mukulitaṃ pārśva-sthite vaktravan nyag-bhūtaṃ bahir āsthitaṃ pulakavat saṃsparśam ātanvati <br />
               nīvī-bandhavadāgataṃ śithilatāṃ saṃbhāṣamāṇe tato mānenāpasṛtaṃ hriyeva sudṛśaḥ pāda-spṛśi preyasi //
                <span class="ref">VidSrk_21.65*(699)</span></p>
            
            
            <p>kasyacit | (Sksa.ka.ā.v 15.496, Spdśā.pa. 3581, Smvsū.mu. 58.2, Skmsa.u.ka. 721)</p>
            
            
            <p>|| iti māninī-vrajyā ||</p>
            
            <p>||21||</p>
            
            </div>
         
         <div id="d1e14431">
            
            <h3>22. tato virahiṇī-vrajyā</h3>
            
            <p id="VidSrk_22.1*(700)">
               tāpas tat-kṣaṇa-māhitāsu visinīṣv aṅgāra-kārāyate bāṣpaḥ pāṇḍu-kapolayor upari vai kulyāmbu-pūrāyate <br />
               kiṃ cāsyā malaya-druma-drava-bharair limpāmi yāvat karaṃ tāvac chvāsa-samīraṇa-vyatikarair uddhūlitr āsīt karaḥ //
                <span class="ref">VidSrk_22.1*(700)</span></p>
            
            
            <p>acyutasya --</p>
            
            
            <p id="VidSrk_22.2*(701)">
               devena prathamaṃ jito 'si śaśabhṛl-lekha-bhṛtānantaraṃ buddhenoddhata-buddhinā smara tataḥ kāntena pānthena me <br />
               tvyaktvā tān bata haṃsi mām api kṛśāṃ bālām anāthāṃ striyaṃ dhik tvā dhik tava pauruṣaṃ dhig udayaṃ dhik kārmukaṃ dhik śarān //
                <span class="ref">VidSrk_22.2*(701)</span></p>
            
            
            <p>śrī-rājyapālasya | (Skmsa.u.ka. 987, vidyāyāḥ)</p>
            
            
            <p id="VidSrk_22.3*(702)">
               karṇe yan na kṛtaṃ sakhījana-vaco yan nādṛtā bandhu-vāk yat-pāde nipatann api priyatamaḥ karṇotpalenāhṛtaḥ <br />
               tenendur dahanāyate malayajālepaḥ sphuliṅgāyate rātriḥ kalpa-śatāyate visalatāhāro 'pi bhārāyate //
                <span class="ref">VidSrk_22.3*(702)</span></p>
            
            
            <p>kasyacit | (Skmsa.u.ka. 671)</p>
            
            
            <p id="VidSrk_22.4*(703)">
               āhāre viratiḥ samasta-viṣaya-grāme nivṛttiḥ parā nāsāgre nayanaṃ yad etad aparaṃ yac caikatānaṃ manaḥ <br />
               maunaṃ cedam idaṃ ca śūnyam akhilaṃ yad viśvam ābhāti te tad brūyāḥ sakhi yoginī kim asi bhoḥ kiṃ vā viyoginy api //
                <span class="ref">VidSrk_22.4*(703)</span></p>
            
            
            <p>rājaśekharasya (SKM sa.u.ka. 597, Pvpadyā. 238, Srk 703 Rajasekhara, UN 13.75)</p>
            
            
            <p id="VidSrk_22.5*(704)">
               vatse naite payodāḥ surapati-kariṇo no bakāḥ karṇa-śaṅkāḥ saudāminyo 'pi naitāḥ kanaka-mayam idaṃ bhūṣaṇaṃ kumbha-pīṭhe <br />
               naitat toyaṃ nabhastaḥ patati mada-jalaṃ śvāsa-vātāvadhūtaṃ tat kiṃ mugdhe vṛthā tvaṃ malinayasi mukhaṃ prāvṛḍ ity aśru-pātaiḥ //
                <span class="ref">VidSrk_22.5*(704)</span></p>
            
            
            <p id="VidSrk_22.6*(705)">
               nākānokaha-saṃbhavaiḥ sakhi sudhācyotallavaiḥ pallavaiḥ palyaṅkaṃ kṣaṇa-mātram āstṛṇu vidhuṃ gaṇḍopadhānīkuru <br />
               no cet sneha-rasāvaseka-vikasaj-jvālāvalī-dāruṇo dārūṇīva na me viraṃsyati dahann aṅgāny anaṅgānalaḥ //
                <span class="ref">VidSrk_22.6*(705)</span></p>
            
            
            <p>cakrasya --</p>
            
            
            <p id="VidSrk_22.7*(706)">
               asau gataḥ saugata eva yasmāt kuryān nirālambanatāṃ mamaiva <br />
               sakhi priyas te kṣaṇikaḥ kim anyan nirātmakaḥ śūnyatamaḥ sa vandyaḥ //
                <span class="ref">VidSrk_22.7*(706)</span></p>
            
            
            <p>bhojadevasya --</p>
            
            
            <p id="VidSrk_22.8*(707)">
               pūrṇaṃ kapola-talam aśru-jalair yad asyā yad dhūsaraṃ vadana-paṅkajam āyatākṣyāḥ <br />
               ardhāvadagdha-galad-aṅga-rasāvasiktam ardrendhanaṃ tad iva bhasma-kaṇānuyātam //
                <span class="ref">VidSrk_22.8*(707)</span></p>
            
            
            <p>kasyacit --</p>
            
            
            <p id="VidSrk_22.9*(708)">
               ayaṃ dhārāvāhastaḍid iyam iyaṃ dagdha-karakā sa cāyaṃ nirghoṣaḥ sa ca rava-vaśo bheka-nicayaḥ <br />
               itīva pratyaṅga-prathita-madanāgniṃ kṛśa-tanur ghana-śvāsotkṣepair jvalayati muhur mṛtyu-vaśinī //
                <span class="ref">VidSrk_22.9*(708)</span></p>
            
            
            <p>kasyacit --</p>
            
            
            <p id="VidSrk_22.10*(709)">
               parimlānaṃ pīna-stana-jaghana-saṅgād ubhayatas tanor madhyasyāntaḥ parimalanam aprāpya haritam <br />
               idaṃ vyasta-nyāsaṃ ślatha-bhuja-latākṣepa-valanaiḥ kṛśāṅgyāḥ saṃtāpaṃ vadati visinī-patra-śayanam //
                <span class="ref">VidSrk_22.10*(709)</span></p>
            
            
            <p>kasyacit | (Ratnāvalī 2.12, Dhvanyāloka 1.14)</p>
            
            
            <p id="VidSrk_22.11*(710)">
               mano-rāgas tīvraṃ vyathayati visarpann avirataṃ pramāthī nirdhūmaṃ jvalati vidhutaḥ pāvaka iva <br />
               hinasti pratyaṅgaṃ jvara iva garīyān ita ito na māṃ trātuṃ tātaḥ prabhavati na cāmbā na bhavatī //
                <span class="ref">VidSrk_22.11*(710)</span></p>
            
            
            <p>kasyacit --</p>
            
            
            <p id="VidSrk_22.12*(711)">
               etasyāḥ viraha-jvaraḥ karatala-sparśaiḥ parīkṣya na yaḥ snigdhenāpi janena dāha-bhayataḥ prasthaṃ pacaḥ pāthasām <br />
               niḥśaktīkṛta-candanauṣadhi-vidhāv tasmiṃś camat-kāriṇo lāja-sphoṭam amī sphuṭanti maṇayo viśve 'pi hāra-srajām //
                <span class="ref">VidSrk_22.12*(711)</span></p>
            
            
            <p>rājaśekharasya | (Brbā.rā. 5.11, Srk sa.u.ka. 638)</p>
            
            
            <p id="VidSrk_22.13*(712)">
               yat tādī-dala-pāka-pāṇḍu vadanaṃ yan netrayor durdinaṃ gaṇḍaḥ pāṇiniṣevaṇāc ca yad ayaṃ saṃkrānta-pañcāṅguliḥ <br />
               gaurī krudhyatu vartate yadi na te tat ko 'pi citte yuvā dhig dhik tvāṃ saha-pāṃśu-khelana-sakhī-loke 'pi yan nihnavaḥ //
                <span class="ref">VidSrk_22.13*(712)</span></p>
            
            
            <p>rājaśekharasya | (Vid. 2.14, Srb 286.26; Smk 39.2; śb Sb 2.17, 4.555; Srkm 598)</p>
            
            
            <p id="VidSrk_22.14*(713)">
               keyūrīkṛta-kaṅkaṇāvalir asau karṇāntikottaṃsitavyālolālaka-paddhatiḥ pathi puro baddhāñjaliḥ pṛcchati <br />
               yāvat kiṃcid udantam ātmakam itus tāvat sa evety atha vrīḍā-vakrita-kaṇṭha-nālam abalā kaiḥ kair na bhinnā rasaiḥ //
                <span class="ref">VidSrk_22.14*(713)</span></p>
            
            
            <p>kasyacit | (Smvsū.mu. 54.10, Skmsa.u.ka. 772)</p>
            
            
            <p id="VidSrk_22.15*(714)">
               priya-viraha-mahoṣmāmarmarām aṅga-lekhām api hataka-himāṃśo mā spṛśa krīḍayāpi <br />
               iha hi tava luṭhantaḥ ploṣa-pīḍāṃ bhajante dara-jaṭhara-mṛṇālī-kāṇḍa-mugdhā mayūkhāḥ //
                <span class="ref">VidSrk_22.15*(714)</span></p>
            
            
            <p>kasyacit | (Vsbvi.śā.bha. 3.23, Skmsa.u.ka. 982)</p>
            
            
            <p id="VidSrk_22.16*(715)">
               yad daurbalyaṃ vapuṣi mahatī sarvataś cāspṛhā yan nāsālakṣyaṃ yad api nayanaṃ maunam ekāntato yat <br />
               ekādhīnaṃ kathayati manas tāvad eṣā daśā te kosāv ekaḥ kathaya sumukhi brahma vā vallabho vā //
                <span class="ref">VidSrk_22.16*(715)</span></p>
            
            
            <p>lakṣmīdharasya | (Skmsa.u.ka. 600)</p>
            
            
            <p id="VidSrk_22.17*(716)">
               nikāmaṃ kṣāmāṅgī sarasa-kadalī-garbha-subhagā kalāśeṣā mūrtiḥ śaśina iva netrotsava-karī <br />
               avasthām āpannā madana-dahanoddāha-vidhurām iyaṃ naḥ kalyāṇī ramayati matiṃ kalpayati ca //
                <span class="ref">VidSrk_22.17*(716)</span></p>
            
            
            <p>bhavabhūteḥ | (Māl. 2.3)</p>
            
            
            <p id="VidSrk_22.18*(717)">
               nidre bhadram avasthitāsi kuśalaṃ saṃvedane kiṃ tava kṣemaṃ te sakhi nirvṛte na tu samaṃ kāntena yūyaṃ gatāḥ <br />
               kiṃ cānyat priya-saṃgame 'dya calito gacchan vipad-vatsalo mūrcchā-vismṛti-vedanā-parijano dṛṣṭo 'smadīyo na vā //
                <span class="ref">VidSrk_22.18*(717)</span></p>
            
            
            <p>aravindasya | (Skmsa.u.ka. 773)</p>
            
            
            <p id="VidSrk_22.19*(718)">
               madhye sadma samudgatā tad anu ca dvārāntarālaṃ gatā niryātātha kathaṃcid aṅgaṇam api preyāṃs tu nālokitaḥ <br />
               haṃho vāyasa rājahaṃsa śuka he he sārike kathyatāṃ kā vārteti mṛgīdṛśo vijayate bāṣpāntarāyaṃ vacaḥ //
                <span class="ref">VidSrk_22.19*(718)</span></p>
            
            
            <p>citrāṅgasya | (Skmsa.u.ka. 736, mahodadheḥ)</p>
            
            
            <p id="VidSrk_22.20*(719)">
               dara-dalita-haridrā-granthi-gaure śarīre sphurati viraha-janmā ko 'py ayaṃ pāṇḍu-bhāvaḥ <br />
               balavati sati yasmin sārdham āvartya hemnā rajatam iva mṛgākṣyāḥ kalpitāny aṅgakāni //
                <span class="ref">VidSrk_22.20*(719)</span></p>
            
            
            <p>rājaśekharasya | (Vid. 3.17, Kkk ad. 5.1; Srb 275.23)</p>
            
            
            <p id="VidSrk_22.21*(720)">
               priye prayāte hṛdayaṃ prayātaṃ nidrā gatā cetanayā sahaiva <br />
               nirlajjā he jīvita na śrutaṃ kiṃ mahājano yena gataḥ sa panthāḥ //
                <span class="ref">VidSrk_22.21*(720)</span></p>
            
            
            <p>dharmakīrteḥ --</p>
            
            
            <p id="VidSrk_22.22*(721)">
               bāṣpaṃ cakṣuṣi nāñjanaṃ kara-tale vaktraṃ na līlāmbujaṃ gaṇḍe pāṇḍurimā na patra-makarī śvāsā mukhe na smitam <br />
               itthaṃ yasya viyoga-yoga-vidhuraṃ mugdhe tavedaṃ vapur no jāne katamaḥ sa puṣpa-dhanuṣā nītaḥ prasāda-śriyam //
                <span class="ref">VidSrk_22.22*(721)</span></p>
            
            
            <p>bhramara-devasya --</p>
            
            
            <p id="VidSrk_22.23*(722)">
               kasmād idaṃ nayanam astamitāñjana-śri viśrānta-patra-racanau ca kutaḥ kapolau <br />
               śṛṅgāra-vāri-ruha-kānana-rāja-haṃsi kasmāt kṛśāsi virasāsi malīmasāsi //
                <span class="ref">VidSrk_22.23*(722)</span></p>
            
            
            <p>viṣṇuhareḥ --</p>
            
            
            <p id="VidSrk_22.24*(723)">
               aratir iyam upaiti māṃ na nidrā gaṇayati tasya guṇān mano na doṣān <br />
               viramati rajanī na saṅgam āśā vrajati tanus tanutāṃ na cānurāgaḥ //
                <span class="ref">VidSrk_22.24*(723)</span></p>
            
            
            <p>pravarasenasya | (Pvpadyā. 214; Spdśā.pa. 3427 bilhaṇasya, Skmsa.u.ka. 660, Srb su.ra.bhā.
               284.17)</p>
            
            
            <p id="VidSrk_22.25*(724)">
               asāv ahaṃ loha-mayī sa yasyāḥ krūraḥ sakhi prastara eṣa kāntaḥ <br />
               ākarṣaka-drāvaka-cumbakeṣu naiko 'py asau bhrāmaka ity avaihi //
                <span class="ref">VidSrk_22.25*(724)</span></p>
            
            
            <p>śabdārṇavasya --</p>
            
            
            <p id="VidSrk_22.26*(725)">
               nāvasthā vapuṣo mameyam avadher uktasya nātikramo nopālambha-padāni vāpy akaruṇe tatrābhidheyāni te <br />
               praṣṭavyaḥ śivamāli kevalam asau kaccid bhavad-gocare nāyātaṃ malayānilair mukulitaṃ kaccin na cūtair iti //
                <span class="ref">VidSrk_22.26*(725)</span></p>
            
            
            <p>vākkūṭasya | (Skmsa.u.ka. 752)</p>
            
            
            <p id="VidSrk_22.27*(726)">
               svapne 'pi priya-saṃgama-vyasaninī śete na nidrāgamaś citreṇālikhituṃ tam icchati yadi svedaḥ sapatnī-janaḥ <br />
               mugdheyaṃ kurute 'tha tad-guṇa-kathāṃ manyur girām argalaḥ prāyaḥ puṇya-dinānubhāva-valanād āśaṃsitaṃ sidhyati //
                <span class="ref">VidSrk_22.27*(726)</span></p>
            
            
            <p>taraṇi-nandanasya --</p>
            
            
            <p id="VidSrk_22.28*(727)">
               vyoma-śrī-hṛdayaika-mauktika-late mātar balākāvali brūyās taṃ janam ādaraḥ khalu mahān prāṇeṣu kāryas tvayā <br />
               etāṃ mlānim upāgatāṃ srajam iva tyaktvā tanuṃ durvahām eṣāhaṃ sukhinī bhavāmi na sahe tīvrāṃ viyoga-vyathām //
                <span class="ref">VidSrk_22.28*(727)</span></p>
            
            
            <p>kasyacit | (Amaru 76, Sbhsu.ā. 1056, Srb 359.86, Daś 2.27 ad, Ssm 483)</p>
            
            
            <p id="VidSrk_22.29*(728)">
               ādṛṣṭi-prasarāt priyasya padavīm udvīkṣya nirviṇṇayā viśrānteṣu pathiṣv ahaḥ-pariṇatau dhvānte samutsarpati <br />
               yāntyaiva sva-niveśanaṃ pratipathaṃ pāntha-striyāsmin kṣaṇe mā bhūd āgata ity amanda-valitodgrīvaṃ muhur vīkṣitam //
                <span class="ref">VidSrk_22.29*(728)</span></p>
            
            
            <p>siddhokasya | (Amaru 64, Drda.rū. 2.27a, Svsu.ā. 1056, Skmsa.u.ka. 765)</p>
            
            
            <p id="VidSrk_22.30*(729)">
               śvāsās tāṇḍavitālakāḥ karatale suptā kapola-sthalī netre bāṣpa-taraṅginī pariṇataḥ kaṇṭhe kalaḥ pañcamaḥ <br />
               aṅgeṣu prathama-prabuddha-phalinī lāvaṇya-saṃpādinī pāṇḍimnā virahocitena gamitā kāntiḥ kathā-gocaram //
                <span class="ref">VidSrk_22.30*(729)</span></p>
            
            
            <p>śadhokasya | (Skmsa.u.ka. 601)</p>
            
            
            <p id="VidSrk_22.31*(730)">
               smita-jyotsnādānād upakuru cakora-praṇayinīr vidhehi bhrū-līlāṃ smaratu dhanuṣaḥ pañca-viśikhaḥ <br />
               api stokonnidrair nayana-kumudair modaya diśoaḥ viśeṣās te mugdhe dadhatu kṛtināṃ cetasi padam //
                <span class="ref">VidSrk_22.31*(730)</span></p>
            
            
            <p>aparājita-rakṣitasya --</p>
            
            
            <p id="VidSrk_22.32*(731)">
               kim iti kabarī yādṛk tādṛg dṛśau kim akajjale mṛgamada-masī-patra-nyāsaḥ sa kiṃ na kapolayoḥ <br />
               ayam asamayaṃ kiṃ ca klāmyaty asaṃsmaraṇena te śaśimukhi sakhī-hasta-nyasto vilāsa-paricchadaḥ //
                <span class="ref">VidSrk_22.32*(731)</span></p>
            
            
            <p>abhinandasya | (Sksa.ka.ā. 4.193, Skmsa.u.ka. 717)</p>
            
            
            <p id="VidSrk_22.33*(732)">
               vāraṃ vāram alīka eva hi bhavān kiṃ vyāhṛtair gamyatām ity udgamya sumanda-bāhu-latikām utthāpayantyā ruṣā <br />
               saṃkrāntair valayair alaṃkṛta-galo yuṣmad-viyogocitāṃ tanvaṅgyāḥ prakaṭīkarīti tanutām aṅge bhraman vāyasaḥ //
                <span class="ref">VidSrk_22.33*(732)</span></p>
            
            
            <p>kasyacit | (Skmsa.u.ka. 768)</p>
            
            
            <p id="VidSrk_22.34*(733)">
               pakṣmāgra-grathitāśru-bindu-visarair muktā-phala-spardhibhiḥ kurvantyā hara-hāsa-hāri hṛdaye hārāvalī-bhūṣaṇam <br />
               bāle bāla-mṛṇāla-nāla-valayālaṃkāra-kānte kare vinyasyānanam āyatākṣi sukṛtī ko 'yaṃ tvayā smaryate //
                <span class="ref">VidSrk_22.34*(733)</span></p>
            
            
            <p id="VidSrk_22.35*(734)">
               dahati viraheṣv aṅgān īrṣyāṃ karoti samāgame harati hṛdayaṃ dṛṣṭaḥ spṛṣṭaḥ karoty avaśāṃ tanum <br />
               kṣaṇam api sukhaṃ yasmin prāpte gate ca na labhyate kim aparam ataś citraṃ yan me tathāpi sa vallabhaḥ //
                <span class="ref">VidSrk_22.35*(734)</span></p>
            
            
            <p>kasyacit | (Skmsa.u.ka. 675)</p>
            
            
            <p id="VidSrk_22.36*(735)">
               ko 'sau dhanyaḥ kathaya subhage kasya gaṅgā-sarayvos toyāsphāla-vyatikara-khaṇat-kāri kaṅkālam āste <br />
               yaṃ dhyāyantyāḥ sumukhi likhitaṃ kajjala-kleda-bhāñji vyālumpanti stana-kalasayoḥ patram aśrūṇy ajasram //
                <span class="ref">VidSrk_22.36*(735)</span></p>
            
            
            <p>kasyacit (Skmsa.u.ka. 612)</p>
            
            
            <p id="VidSrk_22.37*(736)">
               tvac-cheṣeṇa cchurita-karayā kuṅkumenādadhatyā śoṇa-cchāyāṃ bhavana-bisinī-haṃsake kautukinyā <br />
               koka-bhrānti-kṣaṇa-virahiṇīyan mayākāri haṃsī tasyaitan me phalam upanataṃ nātha yat te viyogaḥ //
                <span class="ref">VidSrk_22.37*(736)</span></p>
            
            
            <p id="VidSrk_22.38*(737)">
               śvāsotkampa-taraṅgiṇi stana-taṭe dhautāñjana-śyāmalāḥ kīryante kaṇaśaḥ kṛśāṅgi kim amī bāṣpāmbhasāṃ bindavaḥ <br />
               kiṃ cākuñcita-kaṇṭha-rodha-kuṭilāḥ śrotrāmṛta-syandinoaḥ hūṅkārāḥ kala-pañcama-praṇayinas truṭyanti niryānti ca //
                <span class="ref">VidSrk_22.38*(737)</span></p>
            
            
            <p id="VidSrk_22.39*(738)">
               idānīṃ tīvrābhir dahana iva bhābhiḥ parigatoaḥ mamāścaryaṃ sūryaḥ kim u sakhi rajanyām udayate <br />
               ayaṃ mugdhe candraḥ kim iti mayi tāpaṃ prakaṭayaty anāthānāṃ bāle kim iha viparītaṃ na bhavati //
                <span class="ref">VidSrk_22.39*(738)</span></p>
            
            
            <p id="VidSrk_22.40*(739)">
               mā muñcāgni-mucaḥ karān himakara prāṇāḥ kṣaṇaṃ sthīyatāṃ nidre mudraya locane rajani he dīrghātidīrghā bhava <br />
               svapnāsādita-saṃgame priyatame sānandam āliṅgite svacchando bhavatāṃ bhaviṣyati punaḥ kaṣṭo viceṣṭā-rasaḥ //
                <span class="ref">VidSrk_22.40*(739)</span></p>
            
            
            <p id="VidSrk_22.41*(740)">
               diśatu sakhi sukhaṃ te pañcabāṇaḥ sa sākṣād anayana-patha-vartī yas tvayālekhi nāthaḥ <br />
               taralita-kara-śākhā-mañjarīkaḥ śarīre dhanuṣi ca makare ca svastha-rekhā-niveśaḥ //
                <span class="ref">VidSrk_22.41*(740)</span></p>
            
            
            <p id="VidSrk_22.42*(741)">
               kasmān mlāyasi mālatīva mṛditety ālījane pṛcchati vyaktaṃ noditam ārtayāpi virahe śālīnayā bālayā <br />
               akṣṇor bāṣpa-cayaṃ nigṛhya katham apy ālokitaḥ kevalaṃ kiṃcit-kuḍmala-koṭi-bhinna-śikharaś cūta-drumaḥ prāṅgaṇe //
                <span class="ref">VidSrk_22.42*(741)</span></p>
            
            
            <p>vākkūṭasya | (Skmsa.u.ka. 602 bāhvaṭasya)</p>
            
            
            <p id="VidSrk_22.43*(742)">
               ucchūnāruṇam aśru-nirgama-vaśāc cakṣur manāṅ mantharaṃ soṣma-śvāsa-kadarthitādhara-rucir vyastālakā bhrū-bhuvaḥ <br />
               āpāṇḍuḥ kara-pallave ca nibhṛtaṃ śete kapola-sthalī mugdhe kasya tapaḥ-phalaṃ pariṇataṃ yasmai taveyaṃ daśā //
                <span class="ref">VidSrk_22.43*(742)</span></p>
            
            
            <p>yaśovarmaṇaḥ --</p>
            
            
            <p id="VidSrk_22.44*(743)">
               kena prāpto bhuvana-vijayaḥ kaḥ kṛtī kaḥ kalāvān kenāvyājaṃ smara-caraṇayor bhaktir āpāditā ca <br />
               yaṃ dhyāyantī sutanu bahula-jvāla-kandarpa-vahniprodyad-bhasma-pracaya-racitāpāṇḍimānaṃ dadhāsi //
                <span class="ref">VidSrk_22.44*(743)</span></p>
            
            
            <p id="VidSrk_22.45*(744)">
               dagdhavyeyaṃ nava-kamalinī-pallavotsaṅga-śayyā taptāṅgara-prakara-vikaraiḥ kiṃ dhutais tāla-vṛntaiḥ <br />
               tatraivāstāṃ dahati nayane candravac candanāmbhaḥ sakhyas toyendhana iva śikhī vipratīpo 'yam ādhiḥ //
                <span class="ref">VidSrk_22.45*(744)</span></p>
            
            
            <p>abhinandasya --</p>
            
            
            <p id="VidSrk_22.46*(745)">
               saudhād udvijate tyajaty upavanaṃ dveṣṭi prabhām aindavīṃ dvārāt trasyati citra-keli-sadaso veśaṃ viṣaṃ manyate <br />
               āste kevalam abjinī-kisalaya-prastāri-śayyā-tale saṃkalpopanata-tvad-ākṛtir asāyat tena cittena sā //
                <span class="ref">VidSrk_22.46*(745)</span></p>
            
            
            <p>rājaśekharasya | (Brbā.rā. 5.8, Sksa.ka.ā.v 208, Vsbvi.śā.bha. 3.2, Skmsa.u.ka. 646)</p>
            
            
            <p id="VidSrk_22.47*(746)">
               antas tāraṃ taralita-talāḥ stokam utpīḍa-bhājaḥ pakṣāgreṣu grathita-pṛṣataḥ kīrṇa-dhārāḥ krameṇa <br />
               cittātaṅkaṃ nija-garimataḥ samyag āsūtrayanto niryānty asyāḥ kuvalaya-dṛśo bāṣpa-vārāṃ pravāhāḥ //
                <span class="ref">VidSrk_22.47*(746)</span></p>
            
            
            <p id="VidSrk_22.48*(747)">
               muktvānaṅgaḥ kusumaviśikhān pañca kuṇṭhīkṛtāgrān manye mugdhāṃ praharati haṭhāt patriṇā vāruṇena <br />
               vārāṃ pūraḥ katham aparathā sphāra-netra-praṇālīvaktrodvāntas trivali-vipine sāraṇī-sāmyam eti //
                <span class="ref">VidSrk_22.48*(747)</span></p>
            
            
            <p>rājaśekharasyāmī (sa.u.ka. 613)</p>
            
            
            <p id="VidSrk_22.49*(748)">
               unmīlyākṣi sakhīr na paśyasi na cāpy uktā dadāsy uttaraṃ no vetsīdṛśam atra nedṛśam imāṃ śūnyām avasthāṃ gatā <br />
               talpādṛśya-karaṅka-pañjaram idaṃ jīvena liptaṃ manāṅ muñcantī kim u kartum icchasi kuru premānya-deśa-gate //
                <span class="ref">VidSrk_22.49*(748)</span></p>
            
            
            <p id="VidSrk_22.50*(749)">
               kiṃ vātena vilaṅghitā na na mahā-bhūtārditā kiṃ na na bhrāntā kiṃ na na saṃnnipāta-laharī-pracchāditā kiṃ na na <br />
               tat kiṃ roditi muhyati śvasiti kiṃ smeraṃ ca dhatte mukhaṃ dṛṣṭaḥ kiṃ katham apy akāraṇa-ripuḥ śrī-bhojya-devo 'nayā //
                <span class="ref">VidSrk_22.50*(749)</span></p>
            
            
            <p>chittapasya | (Skmsa.u.ka. 1399)</p>
            
            
            <p id="VidSrk_22.51*(750)">
               kucau dhattaḥ kampaṃ nipatati kapolaḥ karatale nikāmaṃ niḥśvāsaḥ sakalam alakaṃ tāṇḍavayati <br />
               dṛśaḥ sāmarthyāni sthagayati muhur bāṣpa-salilaṃ prapañco 'yaṃ kiṃcit tava sakhi hṛdi-sthaṃ kathayati //
                <span class="ref">VidSrk_22.51*(750)</span></p>
            
            
            <p>narasiṃhasya | (Skmsa.u.ka. 596)</p>
            
            
            <p id="VidSrk_22.52*(751)">
               tyajasi na śayanīyaṃ nekṣase svām avasthāṃ viśadayasi na keśān ākula-granthi-bandhān <br />
               kim api sakhi kuru tvaṃ deha-yātrānurūpaṃ śatam iha virahiṇyo nedṛśaṃ kvāpi dṛṣṭam //
                <span class="ref">VidSrk_22.52*(751)</span></p>
            
            
            <p>|| iti virahiṇī-vrajyā ||</p>
            
            <p>||22||</p>
            
            </div>
         
         <div id="d1e15523">
            
            <h3>23. tato virahi-vrajyā</h3>
            
            <p id="VidSrk_23.1*(752)">
               gamanam alasaṃ śūnyā dṛṣṭiḥ śarīram asauṣṭhavaṃ śvasitam adhikaṃ kiṃ tv etat syāt kim anyad ato 'tha vā <br />
               bhramati bhuvane kandarpājñā vikāri ca yauvanaṃ lalita-madhurās te te bhāvāḥ kṣipanti ca dhīratām //
                <span class="ref">VidSrk_23.1*(752)</span></p>
            
            
            <p id="VidSrk_23.2*(753)">
               vāraṃ vāraṃ tirayati dṛśor udgamaṃ bāṣpa-pūras tat-saṃkalpopahati-jaḍima stambham abhyeti gātram <br />
               sadyaḥ svidyann ayam aviratotkampa-lolāṅgulīkaḥ pāṇir lekhā-vidhiṣu nitarāṃ vartate kiṃ karomi //
                <span class="ref">VidSrk_23.2*(753)</span></p>
            
            
            <p id="VidSrk_23.3*(754)">
               unmīlan-mukula-karāla-kunda-koṣapraścyotad-ghana-makaranda-gandha-garbhaḥ <br />
               tām īṣat-pracala-vilocanāṃ natāṅgīm āliṅgan pavana mama spṛśāṅgam aṅgam //
                <span class="ref">VidSrk_23.3*(754)</span></p>
            
            
            <p id="VidSrk_23.4*(755)">
               dalati hṛdayaṃ gāḍhodvegaṃ dvidhā na tu bhidyate vahati vikalaḥ kāyo mohaṃ na muñcate cetanām <br />
               jvalati ca tanūm antar-dāhaḥ karoti na bhasmasāt praharati vidhir marma-cchedī na kṛntati jīvitam //
                <span class="ref">VidSrk_23.4*(755)</span></p>
            
            
            <p>bhavabhūteḥ (mā.mā. 9.12 = u.rā.ca. 3.31)</p>
            
            
            <p id="VidSrk_23.5*(756)">
               nādatse haritāṅkurān kvacid api sthairyaṃ na yad gāhase yat paryākula-locano 'si karuṇaṃ kūjan diśaḥ paśyasi <br />
               daivenāntarita-priyo 'si hariṇa tvaṃ cāpi kiṃ yac ciraṃ pradadri pratikandaraṃ pratinadi prayūṣaraṃ bhrāmyasi //
                <span class="ref">VidSrk_23.5*(756)</span></p>
            
            
            <p>muñjasya | (Skmsa.u.ka. 1857, keśaṭasya)</p>
            
            
            <p id="VidSrk_23.6*(757)">
               kasrāghātaiḥ surabhir abhitaḥ satvaraṃ tāḍanīyaḥ gāḍhāmreḍaṃ malaya-marutaḥ śṛṅkhalādāma datta <br />
               kārāgāre kṣipata tarasā pañcamaṃ rāgarājaṃ candraṃ cūrṇī-kuruta ca śilā-paṭṭake piṣṭa-peṣam //
                <span class="ref">VidSrk_23.6*(757)</span></p>
            
            
            <p id="VidSrk_23.7*(758)">
               hriyā saṃsaktāṅgaṃ tad-anu madanājñā-praśithilaṃ sanāthaṃ māñjiṣṭha-prasara-kṛśa-rekhair nakha-padaiḥ <br />
               ghanoru-prāg-bhāraṃ nidhi-mukham ivāmudritam aho kadā nu drakṣyāmo vigalita-dukūlaṃ mṛga-dṛśaḥ //
                <span class="ref">VidSrk_23.7*(758)</span></p>
            
            
            <p id="VidSrk_23.8*(759)">
               ete cūta-mahīruho 'py aviralair dhūmāyitāḥ ṣaṭpadair ete prajvalitāḥ sphuṭat-kisalayodbhedair aśoka-drumāḥ <br />
               ete kiṃśuka-śākhino 'pi malinair aṅgāritāḥ kuḍmalaiḥ kaṣṭaṃ viśramayāmi kutra nayane sarvatra vāmo vidhiḥ //
                <span class="ref">VidSrk_23.8*(759)</span></p>
            
            
            <p>vākkūṭasya | (Skmsa.u.ka. 973)</p>
            
            
            <p id="VidSrk_23.9*(760)">
               savyādheḥ kṛśatā kṣatasya rudhiraṃ daṣṭasya lālā-sravaḥ sarvaṃ naitad ihāsti tat katham asau pānthas tapasvī mṛtaḥ <br />
               ā jñātaṃ madhulampaṭair madhukarair ābaddha-kolāhale nūnaṃ sāhasikena cūta-mukule dṛṣṭiḥ samāropitā //
                <span class="ref">VidSrk_23.9*(760)</span></p>
            
            
            <p>rājaśekharasya | (Skmsa.u.ka. 905, Spdśā.pa. 3822)</p>
            
            
            <p id="VidSrk_23.10*(761)">
               manasiśaya kṛśāṅgyāḥ svāntam antar-niśātair iṣubhir aśani-kalpair mā vadhīs tvaṃ mameva <br />
               api nanu śaśalakṣman mā mucas tvaṃ ca tasyāṃ akaruṇa-kiraṇolkāḥ kandalī-komalāyām //
                <span class="ref">VidSrk_23.10*(761)</span></p>
            
            
            <p>rājaśekharasyaitau --</p>
            
            
            <p id="VidSrk_23.11*(762)">
               cakṣuś-cumaba-vighnitādhara-sudhā-pānaṃ mukhaṃ śuṣyati dveṣṭi svaṃ ca kaca-graha-vyavahita-śroṇī-vihāraḥ karaḥ <br />
               nidre kiṃ viratāsi tāvad aghṛṇe yāvan na tasyāś cirāt krīḍanti kramaśaḥ kṛśīkṛta-ruṣaḥ pratyaṅgam aṅgāni me //
                <span class="ref">VidSrk_23.11*(762)</span></p>
            
            
            <p>abhinandasya --</p>
            
            
            <p id="VidSrk_23.12*(763)">
               jāne sā gagana-prasūna-kali-kevātyantam evāsatī tat-saṃbhoga-rasāś ca tat-parimalollāsā ivāsattamāḥ <br />
               svapnena dviṣatendra-jālam iva me saṃdarśitā kevalaṃ cetas tat-parirambhaṇāya tad api sphīta-spṛhaṃ tāmyati //
                <span class="ref">VidSrk_23.12*(763)</span></p>
            
            
            <p>kasyacit || (Skmsa.u.ka. 946)</p>
            
            
            <p id="VidSrk_23.13*(764)">
               dyūte paṇaḥ praṇaya-keliṣu kaṇṭha-pāśaḥ krīḍā-pariśrama-haraṃ vyajanaṃ ratānte <br />
               śayyā-niśītha-kalaheṣu mṛgekṣaṇāyāḥ prāptaṃ mayā vidhi-vaśād idam uttarīyam //
                <span class="ref">VidSrk_23.13*(764)</span></p>
            
            
            <p>dhīranāgasya --</p>
            
            
            <p id="VidSrk_23.14*(765)">
               deśair antaritā śataiś ca saritām urvī-bhṛtāṃ kānanair yatnenāpi na yāti locana-pathaṃ kānteti jānann api <br />
               udgrīvaś caraṇārdha-ruddha-vasudhaḥ kṛtvāśru-pūrṇāṃ dṛśaṃ tām āśāṃ pathikas tathāpi kim api dhyāyaṃś ciraṃ vīkṣate //
                <span class="ref">VidSrk_23.14*(765)</span></p>
            
            
            <p>[Amaru 93 (72); Skmsa.u.ka. 901, Spdśā.pa. 3445]</p>
            
            
            <p id="VidSrk_23.15*(766)">
               prauḍhānaṅga-rasāvilākula-manāṅ nyañcat-tiro-ghūrṇitasnigdhāhlādi madāndham adhvani tayā yac cakṣur āndolitam <br />
               tenāsmākam iyaṃ gatir matir iyaṃ saṃvṛttir evaṃvidhā tāpo 'yaṃ tanur īdṛśī sthitir iyaṃ tasyā apīti śrutiḥ //
                <span class="ref">VidSrk_23.15*(766)</span></p>
            
            
            <p>vallaṇasya --</p>
            
            
            <p id="VidSrk_23.16*(767)">
               sa evāyaṃ deśaḥ sara iva vilūnāmbuja-vanaṃ tanoty antas tāpaṃ nabha iva vilīnāmṛta-ruci <br />
               viyoge tanvaṅgyāḥ kalayati sa evāyam adhunā himartur naidāghīm ahaha viṣamāṃ tāpana-rujam //
                <span class="ref">VidSrk_23.16*(767)</span></p>
            
            
            <p id="VidSrk_23.17*(768)">
               sṛṣṭā vayaṃ yadi tataḥ kim iyaṃ mṛgākṣī seyaṃ vayaṃ yadi tataḥ kim ayaṃ vasantaḥ <br />
               so 'py astu nāma jagataḥ pratipakṣa-bhūtaś cūta-drumaḥ kim iti nirmita eṣa dhātrā //
                <span class="ref">VidSrk_23.17*(768)</span></p>
            
            
            <p id="VidSrk_23.18*(769)">
               te bāṇāḥ kila cūta-kuḍmala-mayāḥ pauṣpaṃ dhanus tat kila kruddha-tryambaka-locanāgni-śikhayā kāmo 'pi dagdhaḥ kila <br />
               kiṃ brūmo vayam apy anena hatakenāpuṅkha-magnaiḥ śarair viddhā eva na cedṛśaḥ parikarasyaivaṃ-vidhā vedanā //
                <span class="ref">VidSrk_23.18*(769)</span></p>
            
            
            <p>vīryamitrasya --</p>
            
            
            <p id="VidSrk_23.19*(770)">
               raktas tvaṃ nava-pallavair aham api ślāghyaiḥ priyāyā guṇais tvām āyānti śilīmukhāḥ smara-dhanur-muktās tathā mām api <br />
               kāntāpāda-talāhatis tava mude tadvan mamāpy āvayoḥ sarvaṃ tulyam aśoka kevalam ahaṃ dhātrā sa-śokaḥ kṛtaḥ //
                <span class="ref">VidSrk_23.19*(770)</span></p>
            
            
            <p>(dhvanyāloka 2.18-19)</p>
            
            
            <p id="VidSrk_23.20*(771)">
               āpuṅkhāgram amī śarā manasi me magnāḥ samaṃ pañca te nirdagdhaṃ virahāgninā vapur idaṃ tair eva sārdhaṃ mama <br />
               kaṣṭaṃ kāma nirāyudho 'si bhavatā jetuṃ na śakyo jano duḥkhī syām aham eka eva sakalo lokaḥ sukhaṃ jīvatu //
                <span class="ref">VidSrk_23.20*(771)</span></p>
            
            
            <p>rājaśekharasya | (Skmsa.u.ka. 988)</p>
            
            
            <p id="VidSrk_23.21*(772)">
               vilīyenduḥ sākṣād amṛta-rasavāpī yadi bhavet kalaṅgas tatratyo yadi ca vikacendīvara-vanam <br />
               tataḥ snāna-krīḍā-janita-jaḍa-bhāvair avayavaiḥ kadācin muñceyaṃ madana-śikhi-pīḍā-paribhavam //
                <span class="ref">VidSrk_23.21*(772)</span></p>
            
            
            <p>rājaśekharasyaitau --</p>
            
            
            <p id="VidSrk_23.22*(773)">
               yadi kṣāmā mūrtiḥ pratidivasam aśrūṇi dṛśi cet śrutau dūtī-vaktraṃ yadi mṛgadṛśo bhūṣaṇa-dhiyā <br />
               idaṃ cāsmat-karṇe yadi bhavati kenāpi kathitaṃ tad icchāmaḥ saṅgād viraha-bharam ekatra vasatau //
                <span class="ref">VidSrk_23.22*(773)</span></p>
            
            
            <p>vallaṇasya --</p>
            
            
            <p id="VidSrk_23.23*(774)">
               tava kusuma-śaratvaṃ śīta-raśmitvam indor dvayam idam ayathārthaṃ dṛśyate mad-vidheṣu <br />
               visṛjati hima-garbhair agnim indur mayūkhais tvam api kusuma-bāṇān vajra-sārī-karoṣi //
                <span class="ref">VidSrk_23.23*(774)</span></p>
            
            
            <p>kālidāsasya (śākuntala 3.3)</p>
            
            
            <p id="VidSrk_23.24*(775)">
               saṃbhūyaiva sukhāni cetasi paraṃ bhūmānam ātanvate yatrāloka-pathāvatāriṇi ratiṃ prastauti netrotsavaḥ <br />
               yad bālendu-kalodayād avacitaiḥ sārair ivotpāditaṃ tat paśyeyam anaṅga-maṅgala-gṛhaṃ bhūyo 'pi tasyā mukham //
                <span class="ref">VidSrk_23.24*(775)</span></p>
            
            
            <p>bhavabhūteḥ | (mā.mā. 5.9)</p>
            
            
            <p id="VidSrk_23.25*(776)">
               śarān muñcaty uccair manasija-dhanur makṣi-karavā rujantīme bhāsaḥ kirati dahanābhā himaruciḥ <br />
               jitās tu bhrū-bhaṅgārcana-vadana-lāvaṇya-rucibhiḥ saroṣā no jāne mṛgadṛśi vidhāsyanti kim amī //
                <span class="ref">VidSrk_23.25*(776)</span></p>
            
            
            <p>śāntākaraguptasya --</p>
            
            
            <p id="VidSrk_23.26*(777)">
               api sa divasaḥ kiṃ syād yatra priyā-mukha-paṅkaje madhu madhukarīvāsmad-dṛṣṭir vikāsini pāsyati <br />
               tad anu ca mṛdu-snigdhālāpa-kramāhita-narmaṇaḥ surata-sacivair aṅgaiḥ saṅgo mamāpi bhaviṣyati //
                <span class="ref">VidSrk_23.26*(777)</span></p>
            
            
            <p>(Skmsa.u.ka. 933, vārtika-kārasya)</p>
            
            
            <p id="VidSrk_23.27*(778)">
               sā lambālakam ānanaṃ namayati pradveṣṭy ayaṃ māṃ śaśī naivonmuñcati vācam añcita-kalā vighnanti māṃ kokilāḥ <br />
               bhrū-bhaṅgaṃ kurute na sā dhṛta-dhanur mathnāti māṃ manmathaḥ ko vā tām abalāṃ vilokya sahasā nātropakṛcchro bhavet //
                <span class="ref">VidSrk_23.27*(778)</span></p>
            
            
            <p>śṛṅgārasya --</p>
            
            
            <p id="VidSrk_23.28*(779)">
               bāṇān saṃhara muñca kārmuka-latāṃ lakṣyaṃ tava tryambakaḥ ke nāmātra vayaṃ śirīṣa-kalikā-kalpaṃ yadīyaṃ manaḥ <br />
               tat-kāruṇya-parigrahāt kuru dayām asmin vidheye jane svāmin manmatha tādṛśaṃ punar api svapnādbhutaṃ darśaya //
                <span class="ref">VidSrk_23.28*(779)</span></p>
            
            
            <p id="VidSrk_23.29*(780)">
               vivekād asmābhiḥ parama-puruṣābhyāsa-rasikaiḥ kathaṃcin nīyante rati-ramaṇa-bāṇair api hataiḥ <br />
               priyāyā bālatvād abhinava-viyogāt tava tanor na jānīmas tasyā bata katham amī yānti divasāḥ //
                <span class="ref">VidSrk_23.29*(780)</span></p>
            
            
            <p>kasyacit | (Skmsa.u.ka. 916)</p>
            
            
            <p id="VidSrk_23.30*(781)">
               skhalal-līlālāpaṃ vinipatita-karṇotpala-dalaṃ śrama-sveda-klinnaṃ surata-virati-kṣāma-nayanam <br />
               kacākarṣa-krīḍā-sarala-surala-śreṇī-subhagaṃ kadā tad draṣṭavyaṃ vadanam avadātaṃ mṛgadṛśaḥ //
                <span class="ref">VidSrk_23.30*(781)</span></p>
            
            
            <p>kasyacit | (Skmsa.u.ka. 935)</p>
            
            
            <p id="VidSrk_23.31*(782)*">
               aham iva śūnyam araṇyaṃ vayam iva tanutāṃ gatāni toyāni /<br />
               asmākam ivocchvāsā divasā dīrghāś ca taptāś ca //
                <span class="ref">VidSrk_23.31*(782)*</span></p>
            
            
            <p id="VidSrk_23.32*(783)">
               līneva pratibimbiteva likhitevotkīrṇa-rūpeva ca pratyupteva ca vajra-lepa-ghaṭitevāntar-nikhāteva ca <br />
               sā naś cetasi kīliteva viśikhaiś ceto-bhuvaḥ pañcabhiś cintā-saṃtati-tantu-jāla-niviḍasyūteva lagnā priyā //
                <span class="ref">VidSrk_23.32*(783)</span></p>
            
            
            <p id="VidSrk_23.33*(784)">
               netrendīvariṇī mukhāmbu-ruhiṇī bhrū-valli-kallolinī bāhu-dvandva-mṛṇālinī yadi vadhūr vāpī punaḥ sā bhavet <br />
               tal-lāvaṇya-jalāvagāhana-jaḍair aṅgair anaṅgānalajvālā-jāla-mucas tyajeyam asamāḥ prāṇa-cchido vedanāḥ //
                <span class="ref">VidSrk_23.33*(784)</span></p>
            
            
            <p id="VidSrk_23.34*(785)">
               prahartā kvānaṅgaḥ sa ca kusuma-cāpo 'lpa-viśikhaś calaṃ sūkṣmaṃ lakṣyaṃ vyavahitam amūrtaṃ kva ca manaḥ <br />
               itīmām udbhūtāṃ sphuṭam anupapattiṃ manasi me rudām āvirbhāvād anubhava-virodhaḥ śamayati //
                <span class="ref">VidSrk_23.34*(785)</span></p>
            
            
            <p>mṛgarājasya | (Skmsa.u.ka. 926)</p>
            
            
            <p id="VidSrk_23.35*(786)">
               antar-nibaddha-guru-manyu-paramparābhir icchocitaṃ kim api vaktum aśaknuvatyāḥ <br />
               avyakta-hūṅkṛti-calat-kuca-maṇḍalāyās tasyāḥ smarāmi muhur ardha-vilokitāni //
                <span class="ref">VidSrk_23.35*(786)</span></p>
            
            
            <p id="VidSrk_23.36*(787)">
               bhraśyad-vivakṣitam asaṃphalad-akṣarārtham utkampamāna-daśana-cchadam ucchvasantyā <br />
               adya smarāmi parimṛjya paṭāñcalena netre tayā kim api yat punaruktam uktam //
                <span class="ref">VidSrk_23.36*(787)</span></p>
            
            
            <p>sonnokasya | (Skmsa.u.ka. 934, sollokasya)</p>
            
            
            <p id="VidSrk_23.37*(788)">
               dagdha-prarūḍha-madana-druma-mañjarīti lāvaṇya-paṅka-paṭalodgata-padminīti <br />
               śītāṃśu-bimba-galitāmṛta-nirmiteti bālām abāla-hariṇāṅka-mukhīṃ smarāmi //
                <span class="ref">VidSrk_23.37*(788)</span></p>
            
            
            <p id="VidSrk_23.38*(789)">
               madhūdgāra-smera-bhramara-bhara-hūṅkāra-mukharaṃ śaraṃ sākṣān mīna-dhvaja-vijaya-cāpa-cyutam iva <br />
               nilīyānyonyasmin upari sahakārāṅkura-mayī samīkṣante pakṣmāntara-tarala-tārā virahiṇaḥ //
                <span class="ref">VidSrk_23.38*(789)</span></p>
            
            
            <p id="VidSrk_23.39*(790)">
               sā na cen mṛga-śāvākṣī kim anyāsāṃ kathāvyayaḥ <br />
               kalā na yadi śītāṃśor ambare kati tārakāḥ //
                <span class="ref">VidSrk_23.39*(790)</span></p>
            
            
            <p id="VidSrk_23.40*(791)*">
               upari ghanaṃ ghana-paṭalaṃ dūre kāntā tad etad āpatitam /<br />
               himavati divyauṣadhayaḥ krodhāviṣṭaḥ phaṇī śirasi //
                <span class="ref">VidSrk_23.40*(791)*</span></p>
            
            
            <p id="VidSrk_23.41*(792)*">
               sthagitaṃ navāmbuvāhair uttānāsyo vilokayan vyoma /<br />
               saṃkramayatīva pathikas taj-jala-nivahaṃ sva-locanayoḥ //
                <span class="ref">VidSrk_23.41*(792)*</span></p>
            
            
            <p>jayīkasya --</p>
            
            
            <p id="VidSrk_23.42*(793)">
               te jaṅghe jaghanaṃ ca tat tad udaraṃ tau ca stanau tat smitaṃ sūktiḥ sā ca tad īkṣaṇotpala-yugaṃ dhammilla-bhāraḥ sa ca <br />
               lāvaṇyāmṛta-bindu-varṣi vadanaṃ tac caivam eṇīdṛśas tasyās tad vayam ekam evam asakṛd dhyāyanta evāsmahe //
                <span class="ref">VidSrk_23.42*(793)</span></p>
            
            
            <p>narasiṃhasya --</p>
            
            
            <p id="VidSrk_23.43*(794)">
               yadi śaśadharas tvad-vaktreṇa prasahya tiraskṛtas tad ayam adayo mahyaṃ mugdhe kim evam asūyati <br />
               yad amṛta-rasāsārasrudbhir dhinoty akhilaṃ jagaj jvalayati tu mām ebhir vahni-cchaṭā-kaṭubhiḥ karaiḥ //
                <span class="ref">VidSrk_23.43*(794)</span></p>
            
            
            <p>parameśvarasya --</p>
            
            
            <p id="VidSrk_23.44*(795)">
               līlā-tāṇḍavita-bhruvaḥ smita-sudhā-prasyanda-bhājo dalannīlābja-dyuti-nirbharā dara-valat-pakṣmāvalī-cāravaḥ <br />
               prāptās tasya viyoginaḥ smṛti-pathaṃ khedaṃ samātanvate premārdrāḥ sudṛśo vikuñcana-tati-preṅkhat-kaṭākṣā dṛśaḥ //
                <span class="ref">VidSrk_23.44*(795)</span></p>
            
            
            <p id="VidSrk_23.45*(796)">
               visphārāgrās tarala-taralair aṃśubhir visphurantas tāsāṃ tāsāṃ nayanam asakṛn naipuṇād vañcayitvā <br />
               muktās tanvyā masṛṇa-paruṣās te kaṭākṣa-kṣuraprāś chinnaṃ chinnaṃ hṛdayam adayaiś chidyate 'dyāpi yair me //
                <span class="ref">VidSrk_23.45*(796)</span></p>
            
            
            <p>parameśvarasya --</p>
            
            
            <p id="VidSrk_23.46*(797)">
               śyāmāṃ śyāmalimānam ānayata bhoḥ sāndrair masī-kūrcakais tantraṃ mantram atha prayujya harata śvetotpalānāṃ smitam <br />
               candraṃ cūrṇayata kṣaṇāc ca kaṇaśaḥ kṛtvā śilā-paṭṭake yena draṣṭum ahaṃ kṣame daśa diśas tad vaktra-mudrāṅkitāḥ //
                <span class="ref">VidSrk_23.46*(797)</span></p>
            
            
            <p id="VidSrk_23.47*(798)">
               tasmin pañcaśare smare bhagavatā bhargeṇa bhasmīkṛte jānāmy akṣaya-sāyakaṃ kamala-bhūḥ kāmāntaraṃ nirmame <br />
               yasyāmībhir itas tataś ca viśikhair āpuṅkha-magnātmabhir jātaṃ me vidalat-kadamba-mukula-spaṣṭopamānaṃ manaḥ //
                <span class="ref">VidSrk_23.47*(798)</span></p>
            
            
            <p id="VidSrk_23.48*(799)">
               sūtir dugdha-samudrato bhagavataḥ śrī-kaustubhau sodarau sauhārdaṃ kumudākareṣu kiraṇāḥ pīyūṣa-dhārā-kiraḥ <br />
               spardhā te vadanāmbujair mṛga-dṛśāṃ tat-sthāṇu-cūḍāmaṇe haṃho candra kathaṃ nu muñcasi mayi jvālā-muco vedanāḥ //
                <span class="ref">VidSrk_23.48*(799)</span></p>
            
            
            <p>rājaśekharasya | (Vsbvi.śā.bha. 3.13, Skmsa.u.ka. 983)</p>
            
            
            <p>tato virahi-vrajyā</p>
            
            
            <p id="VidSrk_23.49*(800)*">
               ayi pibata cakorāḥ kṛtsnam unnāmi-kaṇṭha-krama-saralita-cañcac-cañcavaś candrikāmbhaḥ
               /<br />
               viraha-vidhuritānāṃ jīvita-trāṇa-hetor bhavati hariṇa-lakṣmā yena tejo-daridraḥ //
                <span class="ref">VidSrk_23.49*(800)*</span></p>
            
            
            <p>(Vsbvi.śā.bha. 3.15 = Bā.rā. 5.73)</p>
            
            
            <p>rājaśekharasyaitau</p>
            
            
            <p id="VidSrk_23.50*(801)">
               śītāṃśur viṣa-sodaraḥ phaṇa-bhṛtāṃ līlāspadaṃ candanaṃ hārāḥ kṣāra-payomucaḥ priya-suhṛt-paṅkeruhaṃ bhāsvataḥ <br />
               ity eṣāṃ kim ivāstu hanta madana-jyotir-vighātāya yad bāhyākāra-paribhrameṇa tu vayaṃ tattva-tyajo vañcitāḥ //
                <span class="ref">VidSrk_23.50*(801)</span></p>
            
            
            <p>(Vsbvi.śā.bha. 3.19)</p>
            
            
            <p id="VidSrk_23.51*(802)">
               vyajana-marutaḥ śvāsa-śreṇīm imām upacinvate malayaja-raso dhārā-bāṣpaṃ prapañcayituṃ prabhuḥ <br />
               kusuma-śayanaṃ kāmāstrāṇāṃ karoti sahāyatāṃ dvi-guṇa-harimā māronmāthaḥ kathaṃ nu viraṃsyati //
                <span class="ref">VidSrk_23.51*(802)</span></p>
            
            
            <p>rājaśekharasyaite (Vsbvi.śā.bha. 3.20)</p>
            
            
            <p id="VidSrk_23.52*(803)">
               hāro jalārdra-śayanaṃ nalinī-dalāni prāleya-śīkara-mucas tuhinādri-vātāḥ <br />
               yasyendhanāni sarasāny api candanāni nirvāṇam eṣyati kathaṃ sa manobhavāgniḥ //
                <span class="ref">VidSrk_23.52*(803)</span></p>
            
            
            <p>kasyacit | [Amaru 134; Sbhsu.ā. 1087 bāṇa-kaveḥ; Auc. 14 bhaṭṭa-bāṇasya]</p>
            
            
            <p id="VidSrk_23.53*(804)">
               mandādaraḥ kusuma-patriṣu pelaveṣu nūnaṃ bibharti madanaḥ pavanāstram adya <br />
               hāra-prakāṇḍa-saralāḥ katham anyathāmī śvāsāḥ parvartita-dukūla-daśāḥ saranti //
                <span class="ref">VidSrk_23.53*(804)</span></p>
            
            
            <p>kasyacit | [Vid. 2.3]</p>
            
            
            <p id="VidSrk_23.54*(805)*">
               akṛta-premaiva varaṃ na punaḥ saṃjāta-vighaṭita-premā /<br />
               uddhṛta-nayanas tāmyati yathā hi na tatheha jātāndhaḥ //
                <span class="ref">VidSrk_23.54*(805)*</span></p>
            
            
            <p>kasyacit | [Sbhsu.ā. 1389 raviguptasya]</p>
            
            
            <p id="VidSrk_23.55*(806)">
               svapna prasīda bhagavan punar eka-vāraṃ saṃdarśaya priyatamāṃ kṣaṇa-mātram eva <br />
               dṛṣṭvā satī niviḍa-bāhu-nabandha-lagnaṃ tatraiva māṃ nayati sā yadi vā na yāti //
                <span class="ref">VidSrk_23.55*(806)</span></p>
            
            
            <p>kālidāsasya | (Skmsa.u.ka. 948)</p>
            
            
            <p>|| iti virahi-vrajyā ||</p>
            
            
            <p>||23||</p>
            
            </div>
         
         <div id="d1e16605">
            
            <h3>24. tato 'satī-vrajyā</h3>
            
            <p id="VidSrk_24.1*(807)">
               dṛṣṭiṃ he prativeśini kṣaṇam ihāpy asmin gṛhe dāsyasi prāyo naiva śiśoḥ pitādya virasāḥ kaupīrapaḥ pāsyati <br />
               ekākiny api yāmi tad varam itaḥ srotas tamālākulaṃ nīrandhrās tanum ālikhantu jaṭhara-cchedānala-granthayaḥ //
                <span class="ref">VidSrk_24.1*(807)</span></p>
            
            
            <p>vidyāyāḥ | (Drda.rū. 2.21a, Spdśā.pa. 3769, Smvsū.mu. 87.7, Skmsa.u.ka. 541)</p>
            
            
            <p id="VidSrk_24.2*(808)">
               teṣāṃ gopa-vadhū-vilāsa-suhṛdāṃ rādha-rahaḥ-sākṣiṇāṃ kṣemaṃ bhadra kalinda-rāja-tanayā-tīre latā-veśmanām <br />
               vicchinne smara-talpa-kalpana-vidhi-cchedopayoge 'dhunā te jāne jaraṭhī-bhavanti vigalan nīla-tviṣaḥ pallavāḥ //
                <span class="ref">VidSrk_24.2*(808)</span></p>
            
            
            <p>vidyāyāḥ --</p>
            
            
            <p id="VidSrk_24.3*(809)">
               sika-tila-talāḥ sāndra-cchāyās taṭānta-vilambinaḥ śiśira-marutāṃ līlā-vāsāḥ kvaṇaj-jala-raṅkavaḥ <br />
               avinayavatī-nirviccheda-smara-vyaya-dāyinaḥ kathaya murale kenāmī te kṛtā nicula-drumāḥ //
                <span class="ref">VidSrk_24.3*(809)</span></p>
            
            
            <p>vidyāyāḥ | (Skmsa.u.ka. 531)</p>
            
            
            <p id="VidSrk_24.4*(810)">
               pāntha svaira-gatiṃ vihāya jhaṭiti prasthānam ārabhyatām atyantaṃ kari-śūkarāhit-gavayir bhīmaṃ puraḥ kānanam <br />
               caṇḍāṃśor api raśmayaḥ pratidiśaṃ mlānās tvam eko yuvā sthānaṃ nāsti gṛhe mamāpi bhavato bālāham ekākinī //
                <span class="ref">VidSrk_24.4*(810)</span></p>
            
            
            <p>(Skmsa.u.ka. 550; Slp 361)</p>
            
            
            <p id="VidSrk_24.5*(811)*">
               viṭapini śiśira-cchāye kṣaṇam iha viśramya gamyatāṃ pathikāḥ /<br />
               ataru-ravārir ataḥ param asama-śilā-durgamo mārgaḥ //
                <span class="ref">VidSrk_24.5*(811)*</span></p>
            
            
            <p id="VidSrk_24.6*(812)">
               ambā śete 'tra vṛddhā pariṇata-vayasām agraṇīr atra tāto niḥśeṣāgāra-karma-śrama-śithila-tanur kubmha-dāsī tatheha <br />
               asmin pāpāham ekā katipaya-divasa-proṣita-prāṇa-nāthā pānthāyetthaṃ yuvatyā kathitam abhimataṃ vyāhṛti-vyāja-pūrvam //
                <span class="ref">VidSrk_24.6*(812)</span></p>
            
            (Skmsa.u.ka. 548, Smvsū.mu. 87.12 rudrasya, Sbhsu.ā. 2247, Rasg, p. 262, Citkh, p.32,
            Dhv. ad 2.24)
            
            
            <p id="VidSrk_24.7*(813)">
               smara-vivaśayā kiṃcin mithyā-niṣedha-manojñayā diśi diśi bhayād bhūyo bhūyaḥ pravartita-netrayā <br />
               kuvalaya-dṛśā śūnye daivād atarkita-labdhayā nibhṛta-nibhṛtaṃ ye cumbyante ta eva viduḥ sukham //
                <span class="ref">VidSrk_24.7*(813)</span></p>
            
            
            <p id="VidSrk_24.8*(814)">
               vyapeta-vyāhāraṃ gata-vividha-śilpa-vyatikaraṃ kara-sparśārambha-pragalita-dukūlānta-śayanam <br />
               muhur baddhotkampaṃ diśi diśi muhuḥ-preṣita-dṛśor ahalyā-sutrāmṇoḥ kṣaṇikam iva tat-saṃgatam abhūt //
                <span class="ref">VidSrk_24.8*(814)</span></p>
            
            
            <p>yogeśvarasya | (Smvsū.mu. 87.10, Sksa.ka.ā.b 5.276a, Śṛṅgāra-prakāśa 3.178, 3.235,
               3.308, 4.453, 4.514)</p>
            
            
            <p id="VidSrk_24.9*(815)">
               yaḥ kaumāra-haraḥ sa eva hi varas tā eva caitra-kṣapās te conmīlita-mālatī-surabhayaḥ prauḍhāḥ kadambānilāḥ <br />
               sā caivāsmi tathāpi tatra surata-vyāpāra-līlā-vidhau revā-rodhasi vetasī-taru-tale cetaḥ samutkaṇṭhate //
                <span class="ref">VidSrk_24.9*(815)</span></p>
            
            
            <p>(Skmsa.u.ka. 533; Spdśā.pa. 3768; Smvsū.mu. 87.9; SD 1.2, Pvpadyā. 382, CC 2.1.58,
               2.13.121, 3.1.78.)</p>
            
            
            <p id="VidSrk_24.10*(816)">
               kva prasthitāsi karabhoru ghane niśīthe prāṇādhiko vasati yatra janaḥ priyo me <br />
               ekākinī vada kathaṃ na bibheṣi bāle nanv asti puṅkhita-śaro madanaḥ sahāyaḥ //
                <span class="ref">VidSrk_24.10*(816)</span></p>
            
            
            <p>(amaroḥ 71, Sbhsu.ā. 1946, Śp 3610, Sksa.ka.ā.b 2.354, ŚB 2.287, 3.363, 4.475, 4.545,
               4.843, Sksa.ka.ā. 5.169, Bps 63, Sab 3.63, 21b, Ssm 453)</p>
            
            
            <p id="VidSrk_24.11*(817)">
               udeti yasyāṃ na niśākaro ripus tithir nu kā puṇyavatībhir āpyate <br />
               itīva duṣṭyā paridevite muhuḥ kuhū kuhūr ity alam āha kokilaḥ //
                <span class="ref">VidSrk_24.11*(817)</span></p>
            
            
            <p id="VidSrk_24.12*(818)">
               mātar gehini yady ayaṃ hata-śukaḥ saṃvardhanīyas mayā lauhaṃ pañjaram asya durṇayavato gāḍhāṃ tadā kāraya <br />
               adyainaṃ vadarī-nikuñja-kuhare līnam pracaṇḍorage karṣantyā mama tāvad aṅga-likhanair evāpad eṣā gatā //
                <span class="ref">VidSrk_24.12*(818)</span></p>
            
            
            <p>(Skmsa.u.ka. 545)</p>
            
            
            <p id="VidSrk_24.13*(819)">
               dhvastaṃ kena vilepanaṃ kuca-yuge kenāñjanaṃ netrayo rāgaḥ kena tavādhare pramathitaḥ keśeṣu kena srajaḥ <br />
               tenāśeṣa-janaugha-kalmaṣam uṣā nīlābja-bhāsā sakhi kiṃ kṛṣṇena na yāmunena payasā kṛṣṇānurāgas tava //
                <span class="ref">VidSrk_24.13*(819)</span></p>
            
            
            <p id="VidSrk_24.14*(820)">
               ākṛṣyādāv amanda-grahamalakacayaṃ vaktram āsajya vaktre kaṇṭhe lagnaḥ sukaṇṭhaḥ punar api kucayor datta-gāḍhāṅga-saṅgaḥ <br />
               baddhāsaktir nitambe patati caraṇayor yaḥ sa tādṛk priyo me bāle lajjā praṇaṣṭā na hi na hi kuṭile colakaḥ kiṃ trapā-kṛt //
                <span class="ref">VidSrk_24.14*(820)</span></p>
            
            
            <p>(Sbhsu.ā. 1164)</p>
            
            
            <p id="VidSrk_24.15*(821)">
               āmodinā samadhunā paridhūsareṇa savyākula-bhramavatā patatā purastāt <br />
               āyāsitāsmi sakhi tena divāvasāne mattena kiṃ praṇayinā na hi kesareṇa //
                <span class="ref">VidSrk_24.15*(821)</span></p>
            
            
            <p id="VidSrk_24.16*(822)">
               pānthe padmasaro 'ntaśādvala-bhuvi nyasyāñcalaṃ śāyini tvaṃ śrāntāsyavahaṃ ca vartma vasati-grāmo na velāpy agāt <br />
               uttāna-dviguṇāsamañjasa-milaj-jānūdarāstāṃśukastokonmīlad-asañjitoru vayam apy ekākinaḥ kiṃ tv idam //
                <span class="ref">VidSrk_24.16*(822)</span></p>
            
            
            <p>vallaṇasya --</p>
            
            
            <p id="VidSrk_24.17*(823)">
               indur yatra na nindyate na madhuraṃ dūtī-vacaḥ śrūyate nālāpā nipatanti bāṣpa-kaluṣā nopaiti kārśyaṃ tanuḥ <br />
               svādhīnāmanukūlinīṃ sva-gṛhiṇīm āliṅgya yat supyate tat kiṃ prema gṛhāśrama-vratam idaṃ kaṣṭaṃ samācaryate //
                <span class="ref">VidSrk_24.17*(823)</span></p>
            
            
            <p>lakṣmīdharasya | (Sbhsu.ā. 2398, Śp 3782, Smvsū.mu. 75.4, Srb 353.49, Sksa.ka.ā.b
               5.192, Śb 3.397, Sab 4.148, Sksa.ka.ā. 5.298, Ssm 937)</p>
            
            
            <p id="VidSrk_24.18*(824)">
               praṇaya-viśadāṃ vaktre dṛṣṭiṃ dadāti viśaṅkitā ghaṭayati ghanaṃ kaṇṭhāśleṣaṃ sakampa-payodharā <br />
               vadati bahuśo gacchāmīti prayatna-dhṛtāpy aho ramayatitarāṃ saṃketasthā tathāpi hi kāminī //
                <span class="ref">VidSrk_24.18*(824)</span></p>
            
            
            <p>śrī-harṣasya -- (Ratnāvalī 3.9, Sbhsu.ā. 2058, Drda.rū. ad. 1.38; Smvsū.mu. 70.10,
               nāṭ ad. 53)</p>
            
            
            <p id="VidSrk_24.19*(825)*">
               durdina-niśītha-pavane niḥsaṃcārāsu nagara-vīthīṣu /<br />
               patyau videśayāte paraṃ sukhaṃ jaghana-capalāyāḥ //
                <span class="ref">VidSrk_24.19*(825)*</span></p>
            
            
            <p>(Sbhsu.ā. 1937, Srb 352.4, Shv D 24a; Pvpadyā. 4.48 309, Śp 3767, Ssm 409)</p>
            
            
            <p id="VidSrk_24.20*(826)">
               mārge paṅkini toyadāndha-tamase niḥśabda-saṃcārakaṃ gantavyā dayitasya me 'dya vasatir mugdheti kṛtvā matim <br />
               ājānuūddhṛta-nūpurā karatalenācchādya netre bhṛśaṃ kṛcchrāl labdha-paristhitiḥ sva-bhavane panthānam abhyasyati //
                <span class="ref">VidSrk_24.20*(826)</span></p>
            
            
            <p>(Sbhsu.ā. 1948, Sp 3614, Smk 71.2, Srb 357.32, Sab 3.73, 4.148, Ssm 454, Sksa.ka.ā.
               5.170)</p>
            
            
            <p id="VidSrk_24.21*(827)">
               bibhrāṇārdra-nakha-kṣatāni jaghane nānyatra gātre bhayān netre cumbana-pāṭale ca dadhatī nidrālase nivraṇe <br />
               svaṃ saṃketam adūram eva kamitur bhrū-saṃjñayā śaṃsatī siddhiṃ yāti viṭaika-kalpa-latikā raṇḍā na puṇyair vinā //
                <span class="ref">VidSrk_24.21*(827)</span></p>
            
            
            <p>(Sbhsu.ā. 2373)</p>
            
            
            <p id="VidSrk_24.22*(828)">
               adya svāṃ jananīm akāraṇa-ruṣā prātaḥ sudūraṃ gatāṃ pratyānektum ito gato gṛha-patiḥ śrutvaiva madhyaṃ-dine <br />
               paṅgutvena śarīra-jarjaratayā prāyaḥ sa lakṣyākṛtir dṛṣṭo 'sau bhavatā na kiṃ pathika he sthitvā kṣaṇaṃ kathyatām //
                <span class="ref">VidSrk_24.22*(828)</span></p>
            
            
            <p id="VidSrk_24.23*(829)">
               vastra-prota-duranta-tanū purmukhāḥ saṃyamya nīvī-maṇīn udgāḍhāṃśuka-pallavena nibhṛtaṃ dattābhisāra-kramāḥ <br />
               etāḥ kuntala-mallikā-parimala-vyālola-bhṛṅgāvalījhaṅkārair vikalīkṛtāḥ pathi bata vyaktaṃ kuraṅgī-dṛśaḥ //
                <span class="ref">VidSrk_24.23*(829)</span></p>
            
            
            <p>(Skmsa.u.ka. 785)</p>
            
            
            <p id="VidSrk_24.24*(830)">
               patir durvañco 'yaṃ vidhuramalino vartma viṣamaṃ janaś chidrānveṣī praṇayi-vacanaṃ duṣpariharam <br />
               ataḥ kācit tanvī rati-vidita-saṃketa-gataye gṛhād vāraṃ vāraṃ nirasarad atha prāviśad atha //
                <span class="ref">VidSrk_24.24*(830)</span></p>
            
            
            <p>(Skmsa.u.ka. 776)</p>
            
            
            <p id="VidSrk_24.25*(831)">
               udeṣyat-pīyūṣa-dyuti-ruci-kaṇārdrāḥ śaśi-maṇisthalīnāṃ panthāno ghana-caraṇa-lākṣā-lipi-bhṛtaḥ <br />
               cakorair uḍḍīnair jhaṭiti kṛta-śaṅkāḥ pratipadaṃ parāñcaḥ saṃcārāna-vinayavatīnāṃ vivṛṇute //
                <span class="ref">VidSrk_24.25*(831)</span></p>
            
            
            <p>(Anr 7.90)</p>
            
            
            <p id="VidSrk_24.26*(832)">
               malayaja-paṅka-lipta-tanavo nava-hāra-latā-vibhūṣitāḥ sitatara-danta-patra-kṛta-vaktra-ruco rucirāmalāṃśukāḥ <br />
               śaśabhṛti vitata-dhāmni dhavalayati dharām avibhāvyatāṃ gatāḥ priya-vasatiṃ vrajanti sukham eva mitho nirasta-bhiyo 'bhisārikāḥ //
                <span class="ref">VidSrk_24.26*(832)</span></p>
            
            
            <p>bāṇasya | (Skmsa.u.ka. 797; Vām ad 4.310, Ak p.396, As. ad 71, Srb 299.23, Kpd ad.
               10.48)</p>
            
            
            <p id="VidSrk_24.27*(833)*">
               niśāndhakāre vihitābhisārāḥ sakhīḥ śapantīha nitānta-mugdhā /<br />
               pathi skhalantī bata vāridhārām āliṅgituṃ vāñchanti vāri-dānām //
                <span class="ref">VidSrk_24.27*(833)*</span></p>
            
            
            <p>puruṣottamasya --</p>
            
            
            <p id="VidSrk_24.28*(834)">
               kṛtvā nūpura-mūkatāṃ caraṇayoḥ saṃyamya nīvī-maṇīn uddāma-dhvani-piṇḍitān parijane kiṃcic ca nidrāyite <br />
               kasmai kupyasi yāvad asmi calitā tāvad vidhi-preritaḥ kāśmīrī-kuca-kumbha-saṃbhrama-haraḥ śītāṃśur abhyudyataḥ //
                <span class="ref">VidSrk_24.28*(834)</span></p>
            
            
            <p>kasyacit | (Skmsa.u.ka. 899; Smvsū.mu. 70.13, kāśmīra-bilhaṇasya)</p>
            
            
            <p id="VidSrk_24.29*(835)">
               urasi nihitas tāro hāraḥ kṛtā jaghane ghane kalakalavatī kāñcī pādau kvaṇanmaṇinūpurau <br />
               priyamabhisarasyevaṃ mugdhe samāhataḍiṇḍimā yadi kimadhikatrāsotkampaṃ diśaḥ samudīkṣase //
                <span class="ref">VidSrk_24.29*(835)</span></p>
            
            
            <p>devaguptasya (Amaru 28, Drda.rū. 2.27b, Svsu.ā. 1947, Spdśā.pa. 3613, Skmsa.u.ka.
               783)</p>
            
            
            <p id="VidSrk_24.30*(836)">
               anumatam ivānetuṃ joṣaṃ tamī-tamasāṃ kulaṃ diśi diśi dṛśo vinyasyantyaḥ śiryāṅkuritāñjanāḥ <br />
               madana-huta-bhug-dhūma-cchāyaiḥ paṭair asitair vṛtāḥ prayayur arasad-bhūṣair aṅgaiḥ priyānabhisārikāḥ //
                <span class="ref">VidSrk_24.30*(836)</span></p>
            
            
            <p>bhaṭṭa-śiva-svāminaḥ ||</p>
            
            
            <p>ity asatī-vrajyā</p>
            
            
            <p>||24||</p>
            
            </div>
         
         <div id="d1e17200">
            
            <h3>25. tato dūtikopālambha-vrajyā</h3>
            
            <p id="VidSrk_25.1*(837)">
               niḥśeṣa-cyuta-candanaḥ stana-taṭo niryāta-rāgo 'dharo netre dūram anañjane jala-lava-prasyandinī te tanuḥ <br />
               āśā-cchedini dūti bāndhava-janasyājñāta-pīḍāgame vāpīṃ snātum ito gatāsi na punas tasyādhamasyāntikam //
                <span class="ref">VidSrk_25.1*(837)</span></p>
            
            
            <p>kasyacit | (Sksa.ka.ā. 4.236, SD under 2.23, Smvsū.mu. 48.2, Skmsa.u.ka. 1036 suvibhokasya)</p>
            
            
            <p id="VidSrk_25.2*(838)">
               kiṃ tvaṃ nigūhase dūti stanau vaktraṃ ca pāṇinā <br />
               savraṇā eva śobhante śūrādhara-payodharāḥ //
                <span class="ref">VidSrk_25.2*(838)</span></p>
            
            
            <p>(Skmsa.u.ka. 1040)</p>
            
            
            <p id="VidSrk_25.3*(839)">
               sādhu dūti punaḥ sādhu kartavyaṃ kim ataḥ param <br />
               yan mad-arthe virugṇāsi dantair api nakhair api //
                <span class="ref">VidSrk_25.3*(839)</span></p>
            
            
            <p>(Skmsa.u.ka. 1039)</p>
            
            
            <p id="VidSrk_25.4*(840)">
               vihāraḥ kaṇṭha-deśas te dūti pravrajitāsi kim <br />
               adharo vīta-rāgas te kaṣāye tava locane //
                <span class="ref">VidSrk_25.4*(840)</span></p>
            
            
            <p>(Skmsa.u.ka. 1038)</p>
            
            
            <p id="VidSrk_25.5*(841)">
               dūti kiṃ tena pāpena śāstrātikrama-kāriṇā <br />
               pañca pañcanakhā bhakṣyāḥ ṣaṣṭhī tvaṃ yena khāditā //
                <span class="ref">VidSrk_25.5*(841)</span></p>
            
            
            <p id="VidSrk_25.6*(842)">
               nāyātaḥ sāmadānābhyām iti bhede 'pi darśite <br />
               sādhu yad durvinītasya tvayā daṇḍo nipātitaḥ //
                <span class="ref">VidSrk_25.6*(842)</span></p>
            
            
            <p id="VidSrk_25.7*(843)">
               anena vīta-rāgeṇa buddhenevādhareṇa te <br />
               dūti virvyājam ākhyātā sarva-vastuṣu śūnyatā //
                <span class="ref">VidSrk_25.7*(843)</span></p>
            
            
            <p id="VidSrk_25.8*(844)">
               pārśvānbhyāṃ sa-prahārābhyām adhare vraja-khaṇḍite <br />
               dūti saṃgrāma-yogyāsi na yogyā dūta-karmaṇi //
                <span class="ref">VidSrk_25.8*(844)</span></p>
            
            
            <p id="VidSrk_25.9*(845)">
               tvayā dūti kṛtaṃ karma yat tad anyena duṣkaram <br />
               śaraṇāgata-vidhvaṃsī chidrānveṣī nipātitaḥ //
                <span class="ref">VidSrk_25.9*(845)</span></p>
            
            
            <p>(Sbhsu.ā. 143)</p>
            
            
            <p id="VidSrk_25.10*(846)">
               kṣāmā tanur gatiḥ khinnā netre vyālola-tārake <br />
               vāg aspṛṣṭā ślathaṃ vāso dūti tvaṃ jvaritāsi kim //
                <span class="ref">VidSrk_25.10*(846)</span></p>
            
            
            <p id="VidSrk_25.11*(847)">
               rajanyām anyasyāṃ surata-parivartād anucitaṃ madīyaṃ yad vāsaḥ katham api hṛtaṃ tena suhṛdā <br />
               tvayā prītyānītaṃ sva-nivasana-dānāt punar idaṃ kutas tvādṛg dūti skhalita-śamanopāya-nipuṇā //
                <span class="ref">VidSrk_25.11*(847)</span></p>
            
            
            <p>(Smvsū.mu. 48.7, Śp 3509 bījākarasya; Sbhsu.ā. 1437 bījakasya, Ssm 497, Sab 3.48 bījāṅkurasya;
               Sg 64b)</p>
            
            
            <p id="VidSrk_25.12*(848)">
               nāyāto yadi tādṛśaṃ sa śapathaṃ kṛtvāpi dūti priyas tat kiṃ kopanayā tvayā sva-daśanair agrādharaḥ khaṇḍitaḥ <br />
               svedāmbhaḥ-kaṇa-dāyi vepanam idaṃ tyaktvā bhaja svasthatāṃ ko lokasya sakhi svabhāva-kuṭilasyāntargataṃ jñāsyati //
                <span class="ref">VidSrk_25.12*(848)</span></p>
            
            
            <p>(Smvsū.mu. 486, Sbhsu.ā. 1438)</p>
            
            
            <p id="VidSrk_25.13*(849)">
               romāñcaṃ vahasi śvasiṣy avirataṃ dhyānaṃ kim apy āśritā dṛṣṭis te bhramati prakampa-capale vyaktaṃ ca te śītkṛtam <br />
               taṃ labdhvā khalu bandhakīva surata-vyāpāra-dakṣaṃ janaṃ kiṃ dūti jvaritāsi pāpam athavā spṛṣṭvā bhavanty āpadaḥ //
                <span class="ref">VidSrk_25.13*(849)</span></p>
            
            
            <p id="VidSrk_25.14*(850)">
               śvāsaḥ kiṃ tvaritā gatiḥ pulakitā kasmāt prasādyāgatā veṇī bhraśyati pādayor nipatanāt kṣāmā kim ity uktibhiḥ <br />
               svedārdraṃ mukham ātapena galitā nīvī gamād āgamād dūti mlāna-saroruha-dyuti-muṣaḥ svauṣṭhasya kiṃ vakṣyasi //
                <span class="ref">VidSrk_25.14*(850)</span></p>
            
            (smv 48.5 śilābhaṭṭārikāyāḥ)
            
            
            <p id="VidSrk_25.15*(851)*">
               adhareṇonnati-bhājā bhujaṅga-paripīḍitena te dūti /<br />
               saṃkṣobhitaṃ mano me jalanidhir iva manda-rāgeṇa //
                <span class="ref">VidSrk_25.15*(851)*</span></p>
            
            
            <p id="VidSrk_25.16*(852)">
               sad-bhāvopagatā sama-praṇayinī dārāḥ parasyeti vā dūte rāga-parābhavaḥ kriyata ity etan na mīmāṃsitam <br />
               yenāmbhoruha-saṃnibhasya vadanasyāpāṇḍutā te kṛtā dūti bhraṣṭa-guṇasya tasya nilayaṃ svapne 'pi mā gāḥ punaḥ //
                <span class="ref">VidSrk_25.16*(852)</span></p>
            
            
            <p id="VidSrk_25.17*(853)">
               sva-kārya-buddhyaiva sadā mad-arthe dūti pravṛttiṃ pratipālayantyā <br />
               tvayā phalenaiva vibhāvito 'yaṃ mayā sahābhinna-śarīra-vādaḥ //
                <span class="ref">VidSrk_25.17*(853)</span></p>
            
            
            <p>vittokasya | (Skmsa.u.ka. 1037)</p>
            
            
            <p>|| iti dūtikopālambha-vrajyā ||</p>
            
            
            <p>||25||</p>
            
            </div>
         
         <div id="d1e17540">
            
            <h3>26. tataḥ pradīpa-vrajyā</h3>
            
            <p id="VidSrk_26.1*(854)">
               ruddhe vāyau niṣiddhe tamasi śubha-vaśonmīlitāloka-śaktiḥ kasmān nirvāṇa-lābhī na bhavatu parama-brahmavad vīkṣya dīpaḥ <br />
               nidrāṇa-strī-nitambāmbara-haraṇa-raṇan-mekhalārāva-dhāvatkandarpānaddha-bāṇa-vyatikara-taralaṃ kāminaṃ yāminīṣu //
                <span class="ref">VidSrk_26.1*(854)</span></p>
            
            
            <p id="VidSrk_26.2*(855)">
               atipītāṃ tamo-rājīṃ tanīyān soḍhum akṣamaḥ <br />
               vamatīva śanair eṣa pradīpaḥ kajjala-cchalāt //
                <span class="ref">VidSrk_26.2*(855)</span></p>
            
            
            <p>kasyacit | (Skmsa.u.ka. 1215)</p>
            
            
            <p id="VidSrk_26.3*(856)">
               nirvāṇa-gocara-gato 'pi muhur pradīpaḥ kiṃ vṛttakaṃ taruṇayoḥ suratāvasāne <br />
               ity evam ākalayituṃ sakalaṅka-lajjadudgrīvikām iva dadāti rati-pradīpaḥ //
                <span class="ref">VidSrk_26.3*(856)</span></p>
            
            
            <p>kasyacit | (Skmsa.u.ka. 1212)</p>
            
            
            <p id="VidSrk_26.4*(857)">
               bālāṃ kṛśāṅgīṃ suratānabhijñāṃ gāḍhaṃ navoḍhām upagūḍhavantam <br />
               vilokya jāmātaram eṣa dīpo vātāyate kampam upaiti bhītaḥ //
                <span class="ref">VidSrk_26.4*(857)</span></p>
            
            
            <p>kasyacit | (Skmsa.u.ka. 1213)</p>
            
            
            <p>|| iti pradīpa-vrajyā ||</p>
            
            
            <p>||26||</p>
            
            </div>
         
         <div id="d1e17631">
            
            <h3>27. tato 'parāhṇa-vrajyā</h3>
            
            <p id="VidSrk_27.1*(858)">
               nidrāndhānāṃ dinamaṇi-karāḥ kāntim ambhoruhāṇāṃ uccityaite bahu-guṇam ivābibhrataḥ śoṇimānam <br />
               cakrāṅkāṇām avirala-jalair ārdra-viśleṣa-bhājāṃ vakṣaḥ-sparśair iva śiśiratāṃ yānti nirvāpyamāṇāḥ //
                <span class="ref">VidSrk_27.1*(858)</span></p>
            
            
            <p id="VidSrk_27.2*(859)">
               dāvāstra-śaktir ayam eti ca śīta-bhāvaṃ bhāsvān jvalanti hṛdayāni ca koka-yūnām <br />
               kiṃ brūmahe 'bhyudayate ca jagat-pidhānaṃ dhvāntaṃ bhavanti ca viśuddha-dṛśo divāndhāḥ //
                <span class="ref">VidSrk_27.2*(859)</span></p>
            
            
            <p id="VidSrk_27.3*(860)">
               unmuktābhir divasam adhunā sarvatas tābhir eva svacchāyābhir niculitam iva prekṣyate viśvam etat <br />
               paryanteṣu jvalati jaladhau ratnasānau ca madhye citrāṅgīyaṃ ramayati tamaḥ-stoma-līlā dharitrī //
                <span class="ref">VidSrk_27.3*(860)</span></p>
            
            
            <p id="VidSrk_27.4*(861)">
               cūḍā-ratnaiḥ sphuradbhir viṣadhara-vivarāṇy ujjvalāny ujjvalāni prekṣyante cakravākī-manasi niviśate sūrya-kāntāt kṛśānuḥ <br />
               kiṃ cāmī śalyayantas timiram ubhayato nirbharāhas tamisrāsaṃghaṭṭotpiṣṭa-saṃdhyā-kaṇa-nikara-parispardhino bhānti dīpāḥ //
                <span class="ref">VidSrk_27.4*(861)</span></p>
            
            
            <p id="VidSrk_27.5*(862)">
               paṭu-kaṭu-koṣmabhiḥ kaṭaka-dhātu-rasasya gireḥ kuhara-kaṭāhakeṣu ravi-dhāmabhir utkvathataḥ <br />
               upari-bharād ivotsalitayā chaṭayā gaganaṃ prati-nava-saṃdhyayā sapadi saṃvalitaṃ śuśubhe //
                <span class="ref">VidSrk_27.5*(862)</span></p>
            
            
            <p id="VidSrk_27.6*(863)">
               astaṃ bhāsvati loka-locana-kalāloke gate bhartari strī-lokocitam ācaranti sukṛtaṃ vahnau vilīya tviṣaḥ <br />
               apy etās tu cikīrṣayeva tapasāṃ tārākṣa-mālā diśo manye khañjana-kaṇṭha-komala-tamaḥ-kṛṣṇājinaṃ bibhrati //
                <span class="ref">VidSrk_27.6*(863)</span></p>
            
            
            <p id="VidSrk_27.7*(864)">
               yāvad bhāskara-kesarī pravitata-jyotiḥ-saṭā-bhāsuro hatvā vāsara-vāraṇaṃ vana-darīm astācalasyāsthitaḥ <br />
               tāvat saṃtama-sāccha-bhalla-pariṣat-saṃdhyāstram āpīyate kumbha-bhraṃśa-vikīrṇa-mauktika-ruco rājanty amūs tārakāḥ //
                <span class="ref">VidSrk_27.7*(864)</span></p>
            
            
            <p id="VidSrk_27.8*(865)">
               asta-vyāstān krama-tata-gatīn patri-mālā-taraṅgān veṇī-daṇḍān iva dhṛtavatī mukta-saṃdhyāṅga-rāgā <br />
               dhvānta-mlānāṃśuka-paricaya-cchanna-lāvaṇya-śocyā dyauḥ pratyagra-dyumaṇi-virahād vāntam akṣṇor na yāti //
                <span class="ref">VidSrk_27.8*(865)</span></p>
            
            
            <p id="VidSrk_27.9*(866)">
               parāvṛttā gāvas taruṣu vayasāṃ kūjati kulaṃ piśācīnāṃ cetaḥ spṛśati gṛha-kṛtya-pravaṇatā <br />
               ayaṃ nandī saṃdhyā-samaya-kṛta-kṛtya-vyavasitis tri-netrābhiprāya-pratisadṛśam unmārṣṭi murajān //
                <span class="ref">VidSrk_27.9*(866)</span></p>
            
            
            <p>śitkaṇṭhasya --</p>
            
            
            <p id="VidSrk_27.10*(867)">
               utsarpad-dhūma-lekhā-tviṣi tamasi manāg visphuliṅgāyamānair udbhedais tārakāṇāṃ viyati parigate paścimāśām upetā <br />
               khedenevānatāsu skhalad-ali-rasanāsv abjinī-preyasīṣu prāyaḥ saṃdhyātapāgniṃ viśati dinapatau dahyate vāsara-śrīḥ //
                <span class="ref">VidSrk_27.10*(867)</span></p>
            
            
            <p id="VidSrk_27.11*(868)">
               prārabdho maṇi-dīpa-yaṣṭiṣu vṛthā pātaḥ pataṅgair itoaḥ gandhāndhair abhito madhuvrata-kulair utpakṣmabhiḥ sthīyate <br />
               vellad-bāhu-latā-viloka-valaya-svānair itaḥ sūcitavyāpārāś ca niyojayanti vividhān varāṅganā varṇakān //
                <span class="ref">VidSrk_27.11*(868)</span></p>
            
            
            <p id="VidSrk_27.12*(869)">
               vrajati kalita-stokāloko navīna-javāruṇacchavi-ravir asau svecchā-dṛśyau diśaṃ bhṛśam ap-pateḥ <br />
               kakubhi kakubhi prāptāhārāḥ kulāyamahī-ruhāṃ śirasi śirasi svairaṃ svairaṃ patanti patattriṇaḥ //
                <span class="ref">VidSrk_27.12*(869)</span></p>
            
            
            <p>kasyacit | (Skmsa.u.ka. 1199)</p>
            
            
            <p id="VidSrk_27.13*(870)">
               kāla-vyāla-hataṃ vīkṣya patantaṃ bhānum ambarāt <br />
               oṣadhīśaṃ samādāya dhāvatīva pitṛ-prasūḥ //
                <span class="ref">VidSrk_27.13*(870)</span></p>
            
            
            <p id="VidSrk_27.14*(871)">
               jagan-netra-jyotiḥ pibati śanakair andha-tamasaṃ kulāyair ākṛṣṭāḥ kṣaṇa-virata-kūjā bali-bhujaḥ <br />
               tatholūkaḥ stoka-vyapagata-bhayaḥ koṭara-mukhād vapur magna-grīvo ḍamaritaśirāḥ paśyati diśaḥ //
                <span class="ref">VidSrk_27.14*(871)</span></p>
            
            
            <p>viddūkasya --</p>
            
            
            <p id="VidSrk_27.15*(872)">
               tārā-praroha-dhavalotkaṭa-danta-paṅkter dhvāntābhinīla-vapuṣo rajanī-piśācyāḥ <br />
               jihveva sārdra-rudhirāruṇa-sūrya-māṃsagrāsārthinī nabhasi visphurati sma saṃdhyā //
                <span class="ref">VidSrk_27.15*(872)</span></p>
            
            
            <p id="VidSrk_27.16*(873)">
               snātīva mandara-nago 'stamite 'dy mitre sindhūdvṛtendu-kalaśa-skhalad-aṃśu-toyaiḥ <br />
               etaj jagan-nayana-hāri ghanaṃ tamo 'sya pṛṣṭhe śriyaṃ vitata-kuntalavat tanoti //
                <span class="ref">VidSrk_27.16*(873)</span></p>
            
            
            <p id="VidSrk_27.17*(874)">
               pṛthu-gagana-kabandha-skandha-cakraṃ kim etat kim u rudhira-kapālaṃ kāla-kāpālikasya <br />
               lalala-bharitam antaḥ kiṃ nu tārkṣyāṇḍa-khaṇḍaṃ janayati hi vitarkān sāndhyam arkasya bimbam //
                <span class="ref">VidSrk_27.17*(874)</span></p>
            
            
            <p id="VidSrk_27.18*(875)">
               yāte bhāsvati vṛddha-sārasa-śiraḥ-śoṇesta-śṛṅgāśrayaṃ vyāliptaṃ timiraiḥ kaṭhora-bali-bhuk-kaṇṭhābhinīlair nabhaḥ <br />
               māhendrī dig api prasanna-nalinā candrodayākāṅkṣiṇī bhāty eṣā cira-viprayukta-śavarī-gaṇḍāvapāṇḍu-cchaviḥ //
                <span class="ref">VidSrk_27.18*(875)</span></p>
            
            
            <p>acalasiṃhasya acala-siṃhasya | (Skmsa.u.ka. 1196, malayarājasya)</p>
            
            
            <p id="VidSrk_27.19*(876)*">
               atiharita-patra-parikara-saṃpanna-spandanaika-viṭapasya /<br />
               ghana-vāsanair mayūkhaiḥ kusumbha-kusumāyate taraṇiḥ //
                <span class="ref">VidSrk_27.19*(876)*</span></p>
            
            
            <p>cakrapāṇeḥ --</p>
            
            
            <p id="VidSrk_27.20*(877)*">
               dinamaṇir anargha-mūlyo dina-vaṇijārgha-prasārito jagati /<br />
               anurūpārgham alabdhvā punar iva ratnākare nihitaḥ //
                <span class="ref">VidSrk_27.20*(877)*</span></p>
            
            
            <p>śrī-dharmapālasya --</p>
            
            
            <p id="VidSrk_27.21*(878)">
               niryad-vāsara-jīva-piṇḍa-karaṇiṃ bibhrat kavoṣṇaiḥ karair māñjiṣṭhaṃ ravi-bimbam ambara-talād astācale luṇṭhati <br />
               kiṃ ca stoka-tamaḥ-kalāpa-kalanā-śyāmāyamānaṃ manāg dhūma-dhyāma-purāṇa-citra-racanā-rūpaṃ jagaj jāyate //
                <span class="ref">VidSrk_27.21*(878)</span></p>
            
            
            <p>rājaśekharasya --</p>
            
            
            <p id="VidSrk_27.22*(879)">
               gharma-tviṣi sphurita-ratna-śilā-krameṇa meror nitamba-kaṭakān avagāhamāne <br />
               valgat-turaṅga-khura-cūrṇita-padma-rāgadhūlīva vāta-valitollasati sma saṃdhyā //
                <span class="ref">VidSrk_27.22*(879)</span></p>
            
            
            <p id="VidSrk_27.23*(880)*">
               astādri-śiro-vinihita-ravi-maṇḍala-sarasa-yāva-ghaṭṭāṅkam /<br />
               nayatīva kāla-kaulaḥ kvāpi nabhaḥ-sairibhaṃ siddhyai //
                <span class="ref">VidSrk_27.23*(880)*</span></p>
            
            
            <p id="VidSrk_27.24*(881)">
               prathamam alasaiḥ paryastāgraṃ sthitaṃ pṛthu-kesarair virala-viralair antaḥ-patrair manāṅ militaṃ tataḥ <br />
               tad-anu valanā-mātraṃ kiṃcid vyadhāyi bahir dalair mukulana-vidhau vṛddhābjānāṃ babhūva kadarthanā //
                <span class="ref">VidSrk_27.24*(881)</span></p>
            
            
            <p id="VidSrk_27.25*(882)">
               dagdha-dhvānta-dinasya gharma-dina-kṛt-saṃvṛtta-saptārciṣā taptāṅgāra-gurūccaya-śriyam ayaṃ badhnāti saṃdhyā-tapaḥ <br />
               nirvāṇāj jala-viprakīrṇa-nivaha-śyāmatvam ātanvate prāg-vipluṣṭa-tamo-guror abhinavās tasyās tamisra-tviṣaḥ //
                <span class="ref">VidSrk_27.25*(882)</span></p>
            
            
            <p>buddhākarasya --</p>
            
            
            <p id="VidSrk_27.26*(883)*">
               astopadhāna-vinihita-ravi-bimba-śiro-nikuñcita-dig-aṅgaḥ /<br />
               vaste 'ndhakāra-kambalam amara-śayane dinādhvanyaḥ //
                <span class="ref">VidSrk_27.26*(883)*</span></p>
            
            
            <p>malayavātasya --</p>
            
            
            <p id="VidSrk_27.27*(884)">
               nṛtya-śramāt kara-nakhodara-pītavāntaiḥ svedārdra-bhasma-maya-bindubhir indu-gauraiḥ <br />
               saṃtyajya tārakitam etad iti pravādaṃ vyomāṅgaṇaṃ gaṇaya citritam īśvareṇa //
                <span class="ref">VidSrk_27.27*(884)</span></p>
            
            
            <p>lakṣmīdharasya --</p>
            
            
            <p>|| ity aparāhṇa-vrajyā ||</p>
            
            
            <p>||27||</p>
            
            </div>
         
         <div id="d1e18126">
            
            <h3>28. tato 'ndhakāra-vrajyā</h3>
            
            <p id="VidSrk_28.1*(885)">
               kiṃ svarbhānur asau vilimpati jagad dehaprabhāvistaraiḥ tīvrāṃśoḥ patataḥ pataty atha karālambāvakṛṣṭaṃ nabhaḥ <br />
               kiṃ sāmbhodhikulābalāṃ vasumatīṃ svasmin vidhatte hariḥ saṃkalpān iti māṃsalaṃ vitanute kādambanīlaṃ tamaḥ //
                <span class="ref">VidSrk_28.1*(885)</span></p>
            
            
            <p id="VidSrk_28.2*(886)">
               niṣyandasphuritābhir oṣadhirucāṃ śailāḥ śikhābhaktibhiḥ śabdaiḥ prāṇabhṛto gṛhītasumanovāsair marudbhir drumāḥ <br />
               dhvānte limpati mattakokilavadhūkaṇṭhābhinīle jagad lakṣyante bhavanāni jālavivaroddhāntaiḥ pradīpāṃśubhiḥ //
                <span class="ref">VidSrk_28.2*(886)</span></p>
            
            
            <p>manovinodasya --</p>
            
            
            <p id="VidSrk_28.3*(887)">
               drākparyastagabhastir astamayate māṇikyaśoṇo raviḥ sāndhyaṃ dhāma nabhoṅgaṇaṃ kulayati dvitrisphurattārakam <br />
               śocyante vayasāṃ gaṇair ita itaḥ paryantacaityadrumāḥ kiṃ cābhyarṇaparākrameṇa tamasā prorṇūyate rodasī //
                <span class="ref">VidSrk_28.3*(887)</span></p>
            
            
            <p id="VidSrk_28.4*(888)">
               cakṣurlagnam ivātimāṃsalamasīvarṇāyate yan nabhaḥ pārśvasthā iva bhānti hanta kakubho niḥsandhiruddhāntarāḥ <br />
               vinyastātmapadapramāṇakam idaṃ bhūmītalaṃ jñāyate kiṃ cānyat karasaṃgamaikagamakaḥ svāṅge 'pi saṃpratyayaḥ //
                <span class="ref">VidSrk_28.4*(888)</span></p>
            
            
            <p id="VidSrk_28.5*(889)*">
               ghanatamatimiraghuṇotkarajagdhānām iva patanti kāṣṭhānām /<br />
               chidrair amībhir uḍubhiḥ kiraṇavyājena cūrṇāni //
                <span class="ref">VidSrk_28.5*(889)*</span></p>
            
            
            <p>(anargha-rāghava 2.53
               murāreḥ | (a.rā. 2.53)</p>
            
            
            <p id="VidSrk_28.6*(890)">
               rahaḥ-saṃketa-stho ghanatama-tamaḥ-puñja-pihitavṛthonmeṣaṃ cakṣur muhur upadadhānaḥ pathi pathi <br />
               sa-ḍatkārād alpād api nibhṛta-saṃprāpta-ramaṇībhrama-bhrāmyad-bāhur dama-damikayottāmyati yuvā //
                <span class="ref">VidSrk_28.6*(890)</span></p>
            
            
            <p>noḥ ||</p>
            
            
            <p id="VidSrk_28.7*(891)">
               hā kaṣṭaṃ ka iha kṣamaḥ pratikṛtau kasyaitad āvedyatāṃ grastaṃ hanta niśācarair iva tamaḥ-stobhaiḥ samastaṃ jagat <br />
               kālaḥ so 'pi kim asti yatra bhagavān udgamya śīta-dyutir dhvāntaughād bhuvam uddhariṣyati hariḥ pātāla-garbhād iva //
                <span class="ref">VidSrk_28.7*(891)</span></p>
            
            
            <p>vijayendrasya --</p>
            
            
            <p id="VidSrk_28.8*(892)">
               utsārito hasita-dīdhitibhiḥ kapolād ekāvalībhir avadhūta iva stanebhyaḥ <br />
               aṅgeṣv alabdha-paribhoga-sukho 'ndhakāro gṛhṇāti keśa-racanāsu ruṣeva nārīḥ //
                <span class="ref">VidSrk_28.8*(892)</span></p>
            
            
            <p>kasyacit | (Skmsa.u.ka. 1207, gaṇapateḥ)</p>
            
            
            <p id="VidSrk_28.9*(893)">
               vyomnas tāpiccha-gucchāvalibhir iva tamo-vallarībhir vriyante paryantāḥ prānta-vṛttyā payasi vasumatī nūtane majjatīva <br />
               vātyāsaṃvega-viṣvag-vitata-valayita-sphīta-dhūmyāprakāśaṃ prārambhe 'pi triyāmā taruṇayati nijaṃ nīlimānaṃ vaneṣu //
                <span class="ref">VidSrk_28.9*(893)</span></p>
            
            
            <p id="VidSrk_28.10*(894)">
               atyutsārya bahir-viṭaṅga-vaḍabhī-gaṇḍa-sthala-śyāmikāṃ bhinnābhinna-gavākṣa-jāla-virala-cchidraiḥ pradīpāṃśavaḥ <br />
               ārūḍhasya bhareṇa yauvanam iva dhvāntasya naktaṃ mukhe niryātāḥ kapilāḥ karāla-virala-śmaśrū-prarohā iva //
                <span class="ref">VidSrk_28.10*(894)</span></p>
            
            
            <p>bhaṭṭa-gaṇapateḥ --</p>
            
            
            <p id="VidSrk_28.11*(895)*">
               tanu-lagnā iva kakubhaḥ kṣmā-valayaṃ caraṇa-cāra-mātram iva /<br />
               viyad iva cālika-daghnaṃ muṣṭi-grāhyaṃ tamaḥ kurute //
                <span class="ref">VidSrk_28.11*(895)*</span></p>
            
            
            <p>(Vsbvi.śā.bha. 3.6)</p>
            
            
            <p id="VidSrk_28.12*(896)">
               uttaṃsaḥ keki-picchair marakata-valaya-śyāmale doḥ-prakāṇḍe hāraḥ sārendra-nīlair mṛgamada-racito vaktra-patra-prapañcaḥ <br />
               nīlābjaiḥ śekhara-śrī-rasita-vasanatā cety abhīkābhisāre saṃpraty eṇekṣaṇānāṃ timira-bhara-sakhī vartate veśa-līlā //
                <span class="ref">VidSrk_28.12*(896)</span></p>
            
            
            <p>rājaśekharasyaitau (Vsbvi.śā.bha. 3.7)</p>
            
            
            <p>|| ity andhakāra-vrajyā ||</p>
            
            
            <p>||28||</p>
            
            </div>
         
         <div id="d1e18356">
            
            <h3>29. tataś candra-vrajyā</h3>
            
            <p id="VidSrk_29.1*(897)">
               śṛṅgāre sūtradhāraḥ kusuma-śara-muner āśrame brahmacārī nārīṇām ādidevas tribhuvana-mahito rāga-rājye purodhāḥ <br />
               jyotsnāsatraṃ dadhānaḥ pura-mathana-jaṭājūṭa-koṭīśayālur devaḥ kṣīroda-janmā jayati kumudinī-kāmukaḥ śveta-bhānuḥ //
                <span class="ref">VidSrk_29.1*(897)</span></p>
            
            
            <p>vasukalpasya (Skmsa.u.ka. 356)</p>
            
            
            <p id="VidSrk_29.2*(898)">
               śaśadharaḥ kumudākara-bāndhavaḥ kamala-ṣaṇḍa-nimīlana-paṇḍitaḥ <br />
               ayam udeti kareṇa dig-aṅganāḥ parimṛṣann iva kuṅkuma-kāntinā //
                <span class="ref">VidSrk_29.2*(898)</span></p>
            
            
            <p>rājaśriyaḥ --</p>
            
            
            <p id="VidSrk_29.3*(899)">
               lokāḥ śokaṃ tyajata na cira-sthāyinī dhvānta-vṛttir bhadre yāyāḥ kumudini mudaṃ muñca mohaṃ cakora <br />
               svaccha-jyotsnāmṛta-rasa-nadī-srotasām eka-śailaḥ so 'yaṃ śrīmān udayati śaśī viśva-sāmānya-dīpaḥ //
                <span class="ref">VidSrk_29.3*(899)</span></p>
            
            
            <p>etau rājaśriyaḥ --</p>
            
            
            <p id="VidSrk_29.4*(900)">
               karpūraiḥ kim apūri kiṃ malayajair ālepi kiṃ pāradair akṣāli sphaṭikopalaiḥ kim aghaṭi dyāv-āpṛthivyor vapuḥ <br />
               etat tarkaya kairava-klama-hare śṛṅgāra-dīkṣā-gurau dikkāntāmukure cakora-suhṛdi prauḍhe tuṣāra-tviṣi //
                <span class="ref">VidSrk_29.4*(900)</span></p>
            
            (Spdśā.pa. 3639, Skmsa.u.ka. 371, vasukalpasya)
            
            
            <p id="VidSrk_29.5*(901)">
               kalādhāro vakraḥ sphurad-adhara-rāgo nava-tanur galan-mānāveśās taruṇa-ramaṇīr nāgara iva <br />
               ghana-śroṇī-bimbe nayana-mukule cādhara-dale kapole grīvāyāṃ kuca-kalaśayoś cumbati śaśī //
                <span class="ref">VidSrk_29.5*(901)</span></p>
            
            
            <p>śrīkaṇṭhasya | (Srkm 415)</p>
            
            
            <p id="VidSrk_29.6*(902)">
               saṃbandhī raghu-bhūbhujāṃ manasija-vyāpāra-dīkṣā-gurur gaurāṅgī-vadanopamā-paricitas tārā-vadhū-vallabhaḥ <br />
               candraḥ sundari dṛśyatām ayam itaś caṇḍīśa-cūḍāmaṇiḥ sadyo-mārjita-dākṣiṇātya-yuvatī-dantāvadāta-dyutiḥ //
                <span class="ref">VidSrk_29.6*(902)</span></p>
            
            
            <p id="VidSrk_29.7*(903)">
               lekhām anaṅga-puratoraṇa-kānti-bhājam indor vilokaya tanūdari nūtanasya <br />
               deśāntara-praṇayinor api yatra yūnor nūnaṃ mithaḥ sakhi milanti vilokitāni //
                <span class="ref">VidSrk_29.7*(903)</span></p>
            
            
            <p>rājaśekharasya | (Skmsa.u.ka. 362, vasukalpasya)</p>
            
            
            <p id="VidSrk_29.8*(904)">
               naitan nabho lavaṇa-toya-dhireṣa paśya chāyā-pathaś ca na bhavaty ayam asya setuḥ <br />
               nāyaṃ śaśi niviḍa-piṇḍita-bhoga eṣa śeṣo na lāñchanam idaṃ harir eṣa suptaḥ //
                <span class="ref">VidSrk_29.8*(904)</span></p>
            
            
            <p id="VidSrk_29.9*(905)">
               kapāle mārjāraḥ paya iti karān leḍhi śaśinaḥ taru-cchidra-protān bisam iti karī saṃkalayati <br />
               ratānte talpa-sthān harati vanitāpy aṃśukam iva prabhā-mattaś candro jagad idam aho viklavayati //
                <span class="ref">VidSrk_29.9*(905)</span></p>
            
            
            <p>rājaśekharasya (Kp 546, Sv.su.ā. 1994, Sksa.ka.ā. 3.114, Skmsa.u.ka. 382)</p>
            
            
            <p id="VidSrk_29.10*(906)*">
               bhavati bhaviṣyati kim idaṃ nipatiṣyati bimbam ambarād śaśinaḥ /<br />
               aham api candana-paṅkair aṅkam anaṅkaṃ kariṣyāmi //
                <span class="ref">VidSrk_29.10*(906)*</span></p>
            
            
            <p>bhikṣusumateḥ --</p>
            
            
            <p id="VidSrk_29.11*(907)">
               citācakraṃ candraḥ kusuma-dhanuṣo dagdha-vapuṣaḥ kalaṅkas tatratyo vahati malināṅgāra-tulanām <br />
               idaṃ tv asya jyotir dara-dalita-karpūra-dhavalaṃ marudbhir bhasmeva prasarati vikīrṇaṃ diśi diśi //
                <span class="ref">VidSrk_29.11*(907)</span></p>
            
            
            <p>(Skmsa.u.ka. 419, rājaśekharasya)</p>
            
            
            <p id="VidSrk_29.12*(908)">
               sadyaḥ kuṅkuma-paṅka-picchilam iva vyomāṅgaṇaṃ kalpayan paśyairāvata-kānta-danta-musala-cchedopameyākṛtiḥ <br />
               udgacchaty ayam accha-mauktika-maṇi-prālamba-lambaiḥ karair mugdhānāṃ smara-lekha-vācana-kalā-keli-pradīpaḥ śaśī //
                <span class="ref">VidSrk_29.12*(908)</span></p>
            
            
            <p>rājaśekharasya | (Skmsa.u.ka. 377)</p>
            
            
            <p id="VidSrk_29.13*(909)">
               asāv eka-dvi-tri-prabhṛti-paripāṭyā prakaṭayan kalāḥ svairaṃ svairaṃ nava-kamala-kandāṅkura-rucaḥ <br />
               purandhrīṇāṃ preyo-viraha-dahanoddīpita-dṛśāṃ kaṭākṣebhyo bibhyan nibhṛtam iva candro 'bhyudayate //
                <span class="ref">VidSrk_29.13*(909)</span></p>
            
            
            <p>kasyacit | (Skmsa.u.ka. 1218, rājaśekharasya)</p>
            
            
            <p id="VidSrk_29.14*(910)">
               unmīlanti mṛṇāla-komala-ruco rājīva-saṃvartikāsaṃvarta-vrata-vṛttayaḥ katipaye pīyūṣa-bhānoḥ karāḥ <br />
               apy usrair dhavalī-bhavatsu giriṣu kṣubdho 'yam unmajjatā viśveneva tamo-mayo nidhir apām ahnāya phenāyate //
                <span class="ref">VidSrk_29.14*(910)</span></p>
            
            
            <p>(anargha-rāghava 2.70)</p>
            
            
            <p id="VidSrk_29.15*(911)">
               kāśmīreṇa dihānam ambara-talaṃ vāma-bhruvām ānanadvairājyaṃ vidadhānam indu-dṛṣadāṃ bhindānam ambhaḥ-śirāḥ <br />
               pratyudyat-puruhūta-pattana-vadhū-dattārgha-dūrvāṅkurakṣīvotsaṅga-kuraṅgam aindavam idaṃ tad bimbam ujjṛmbhate //
                <span class="ref">VidSrk_29.15*(911)</span></p>
            
            
            <p>(anargha-rāghava 2.72)</p>
            
            
            <p id="VidSrk_29.16*(912)">
               naivāyaṃ bhagavān udañcati śaśī gavyūti-mātrīm api dyām adyāpi tamas tu kaurava-kula-śrī-cāṭu-kārāḥ karāḥ <br />
               mathnanti sthala-sīmni śaila-gahanotsaṅgeṣu saṃrundhate jīva-grāham iva kvacit kvacid api cchāyāsu gṛhṇanti ca //
                <span class="ref">VidSrk_29.16*(912)</span></p>
            
            
            <p>(anargha-rāghava 2.74)</p>
            
            
            <p id="VidSrk_29.17*(913)">
               kiṃ nu dhvānta-payodhir eṣa kataka-kṣodair ivendoḥ karair atyaccho 'yam adhaś ca paṅkam akhilaṃ chāyāpadeśād abhūt <br />
               kiṃ vā tat-kara-kartarībhir abhito nistakṣaṇād ujjvalaṃ vyomaivedam itas tataś ca patitāś chāyā-chalena tvacaḥ //
                <span class="ref">VidSrk_29.17*(913)</span></p>
            
            
            <p>(anargha-rāghava 2.75)</p>
            
            
            <p id="VidSrk_29.18*(914)">
               dala-vitati-bhṛtāṃ tale tarūṇāṃ iha tila-taṇḍulitaṃ mṛgāṅka-rociḥ <br />
               mada-capala-cakora-cañcu-koṭīkavalana-tuccham ivāntarāntar ābhūt //
                <span class="ref">VidSrk_29.18*(914)</span></p>
            
            
            <p>(anargha-rāghava 2.76)</p>
            
            
            <p id="VidSrk_29.19*(915)">
               tathā paurastyāyāṃ diśi kumuda-kedāra-kalikākapāṭaghnīm induḥ kiraṇa-laharīm ullalayati <br />
               samantād unmīlad-bahu-jala-bindustabakino yathā puñjāyante prati-guṇa-kameṇāṅka-maṇayaḥ //
                <span class="ref">VidSrk_29.19*(915)</span></p>
            
            
            <p>murāreḥ | (Ar 2.78, Skmsa.u.ka. 407)</p>
            
            
            <p id="VidSrk_29.20*(916)">
               bhūyas tarāṇi yad amūni tamasvinīṣu jyotsnīṣu ca praviralāni tataḥ pratīmaḥ <br />
               saṃdhyānalena bhṛśam ambara-mūṣikāyām āvartitair uḍubhir eva bhṛto 'yam induḥ //
                <span class="ref">VidSrk_29.20*(916)</span></p>
            
            
            <p>(anargha-rāghava 2.81)</p>
            
            
            <p id="VidSrk_29.21*(917)">
               yaṃ prāk pratyag avāg udañci kakubhāṃ nāmāni saṃbibhrataṃ jyotsnā-jāla-jhala-jjhalābhir abhito lumpantam andhaṃ tamaḥ <br />
               prācīnād acalād itas tri-jagatām āloka-bījād bahir niryāntaṃ hariṇāṅkam aṅkuram iva draṣṭuṃ jano jīvati //
                <span class="ref">VidSrk_29.21*(917)</span></p>
            
            
            <p>(anargha-rāghava 7.60)</p>
            
            
            <p id="VidSrk_29.22*(918)">
               prācīnācala-cūla-candra-maṇibhir nirvyūḍha-pādyaṃ nijair niryāsair uḍubhir nijena vapuṣā dattārghalājāñjali <br />
               antaḥ-prauḍha-kalaṅka-tuccham abhitaḥ sāndraṃ paristīryate bimbād aṅkura-bhagna-naiśika-tamaḥ-saṃdoham indor mahaḥ //
                <span class="ref">VidSrk_29.22*(918)</span></p>
            
            
            <p>murārer amī (anargha-rāghava 7.72)</p>
            
            
            <p id="VidSrk_29.23*(919)*">
               śaśinam asūta prācī nṛtyati madano hasanti kakubho 'pi /<br />
               kumuda-rajaḥ-paṭa-vāsaṃ vikirati gaganāṄgane pavanaḥ //
                <span class="ref">VidSrk_29.23*(919)*</span></p>
            
            
            <p>dharma-kīrteḥ | (Skmsa.u.ka. 406)</p>
            
            
            <p id="VidSrk_29.24*(920)">
               kahlāra-sparśi-garbhaiḥ śiśira-parigamāt kāntimadbhiḥ karāgraiś candreṇāliṅgitāyās timira-nivasane sraṃsamāne rajanyāḥ <br />
               anyonyālokanībhiḥ paricaya-janita-prema-nisyandinībhir dūrārūḍhe pramode hasitam iva parispaṣṭam āśā-vadhūbhiḥ //
                <span class="ref">VidSrk_29.24*(920)</span></p>
            
            
            <p>pāṇineḥ || (Skmsa.u.ka. 411)</p>
            
            
            <p id="VidSrk_29.25*(921)">
               adyāpi stana-śaila-durga-viṣame sīmantinīnāṃ hṛdi sthātuṃ vāñchati māna eṣa dhig iti krodhād ivālohitaḥ <br />
               udyad-dūratara-prasārita-karaḥ karṣaty asau tat-kṣaṇāt phullat-kairava-kośa-niḥsara-dali-śreṇī-kṛpāṇaṃ śaśī //
                <span class="ref">VidSrk_29.25*(921)</span></p>
            
            
            <p>vasukalpasya | (Mn 2.41, Skmsa.u.ka. 376, Spdśā.pa. 3636, Sdsā.da. under 7.4, Kp 237)</p>
            
            
            <p id="VidSrk_29.26*(922)">
               yātasyāstam anantaraṃ dina-kṛto veśena rāgānvitaḥ svairaṃ śītakaraḥ karaṃ kamalinīm āliṅgituṃ yojayan <br />
               śīta-sparśam avāpya saṃprati tathā gupte mukhāmbhoruhe hāseneva kumudvatī-vanitayā vailakṣya-pāṇḍū-kṛtaḥ //
                <span class="ref">VidSrk_29.26*(922)</span></p>
            
            
            <p>vasukalpasya | (Skmsa.u.ka. 413, Mn 2.42)</p>
            
            
            <p id="VidSrk_29.27*(923)">
               tathoddāmair indoḥ sarasa-visa-daṇḍa-dyuti-dharair mayūkhair vikrāntaṃ sapadi paritaḥ pīta-timiraiḥ <br />
               dinaṃ-manyā rātriś cakita-cakitaṃ kauśika-kulaṃ praphullaṃ nidrāṇaiḥ katham api yathāmbhoruha-vanaiḥ //
                <span class="ref">VidSrk_29.27*(923)</span></p>
            
            
            <p>dhoyīkasya (Skmsa.u.ka. 420, yogeśvarasya)</p>
            
            
            <p id="VidSrk_29.28*(924)">
               uddarpa-hūṇa-taruṇī-ramaṇopamardabhugnonnata-stana-niveśa-nibhaṃ himāṃśoḥ <br />
               bimbaṃ kaṭhora-visakāṇḍa-kaḍāra-gaurair viṣṇoḥ padaṃ prathamam agrakarair vyanakti //
                <span class="ref">VidSrk_29.28*(924)</span></p>
            
            
            <p>aparājita-rakṣitasya | (Skmsa.u.ka. 367)</p>
            
            
            <p id="VidSrk_29.29*(925)">
               tamobhir dikkālair viyad api vilaṅghya kva nu gataṃ gatā drāṅmudrāpi kva nu kumuda-koṣasya sarasaḥ <br />
               kva dhairyaṃ tac cābdher viditam udayādreḥ pratisarasthalī-madhyāsīne śaśini jagad apy ākulam idam //
                <span class="ref">VidSrk_29.29*(925)</span></p>
            
            
            <p>aparājitsya | (Skmsa.u.ka. 434, aparājita-rakṣitasya)</p>
            
            
            <p id="VidSrk_29.30*(926)">
               prathamam aruṇa-cchāyas tāvat tataḥ kanaka-prabhas tad anu virahottāmyat-tanvī-kapola-tala-dyutiḥ <br />
               prasarati punar dhvānta-dhvaṃsa-kṣamaḥ kṣaṇadāmukhe sarasa-bisinī-kanda-ccheda-cchavir mṛga-lāñchanaḥ //
                <span class="ref">VidSrk_29.30*(926)</span></p>
            
            
            <p>kasyacit | (Kp 139, Svsu.ā. 2004, Smvsū.mu. 72.4, Skmsa.u.ka. 396, rājaśekharasya)</p>
            
            
            <p id="VidSrk_29.31*(927)">
               candraḥ kṣīram iva kṣaraty avirataṃ dhārā-sahasrotkarair udgrīvais tṛṣitair ivādya kumudair jyotsnā-payaḥ pīyate <br />
               kṣīrodāmbhasi majjatīva divasa-vyāpāra-khinnaṃ jagat tat kṣobhāj jala-budbudā iva tarantyālohitās tārakāḥ //
                <span class="ref">VidSrk_29.31*(927)</span></p>
            
            
            <p>caturṇām | (Skmsa.u.ka. 390, vikramāditya-caṇḍāla-vidyā-kāli-dāsānām)</p>
            
            
            <p id="VidSrk_29.32*(928)*">
               sphaṭikāla-vāla-lakṣmīṃ pravahati śaśi-bimbam ambarodyāne /<br />
               kiraṇa-jala-sikta-lāñchana-bāla-tamālaika-viṭapasya //
                <span class="ref">VidSrk_29.32*(928)*</span></p>
            
            
            <p>kasyacit | (Skmsa.u.ka. 394, rājaśekharasya)</p>
            
            
            <p id="VidSrk_29.33*(929)">
               iha bahalitam indor dīdhitīnāṃ prabhābhir mada-vikala-cakorī-cañcu-mudrāṅkitābhiḥ <br />
               rati-bhara-parikheda-srastarārthaṃ vadhūnāṃ kara-kisalaya-līlā-bhañjana-vyañjikābhiḥ //
                <span class="ref">VidSrk_29.33*(929)</span></p>
            
            
            <p id="VidSrk_29.34*(930)">
               rajani-purandhri-rodhra-tilakas timira-dvipa-yūtha-kesarī rajata-mayo 'bhiṣeka-kalaśaḥ kusumāyudha-medinī-pateḥ <br />
               ayam udayācalaika-cūḍāmaṇir abhinava-darpaṇo diśāṃ udayati gagana-sarasi haṃsasya hasann iva vibhramaṃ śaśī //
                <span class="ref">VidSrk_29.34*(930)</span></p>
            
            
            <p>bāṇasya --</p>
            
            
            <p id="VidSrk_29.35*(931)">
               eṣa sāndra-timire gaganānte vāriṇīva maline yamunāyāḥ <br />
               bhāti pakṣa-puṭa-gopita-cañcū rāja-haṃsa iva śīta-mayūkhaḥ //
                <span class="ref">VidSrk_29.35*(931)</span></p>
            
            
            <p id="VidSrk_29.36*(932)">
               gagana-tala-taḍāga-prānta-sīmni pradoṣaprabalatara-varāhotkhanyamānaś cakāsti <br />
               parikalita-kalaṅkaḥ stoka-paṅkānulepo nija-kiraṇa-mṛṇālī-mūla-kando 'yam induḥ //
                <span class="ref">VidSrk_29.36*(932)</span></p>
            
            
            <p>(Srkm 932418)</p>
            
            
            <p id="VidSrk_29.37*(933)">
               pariṇata-lavalī-phalābhipāṇḍus tanur abhavan malinodarā himāṃśoḥ <br />
               jana-hṛdaya-vibheda-kuṇṭhiteṣor viśikha-niśāta-śileva manmathasya //
                <span class="ref">VidSrk_29.37*(933)</span></p>
            
            
            <p id="VidSrk_29.38*(934)">
               labdhodaye suhṛdi candramasi sva-vṛddhir āsādya bhinna-samayas tridaśoddhṛtāni <br />
               ratnāni lipsur iva dig-bhuvanāntarāle jyotsnā-chalena dhavalo jaladhir jagāha //
                <span class="ref">VidSrk_29.38*(934)</span></p>
            
            
            <p>gaṇapateḥ --</p>
            
            
            <p id="VidSrk_29.39*(935)">
               pinaṣṭīva taraṅgāgrair arṇavaḥ phena-candanam <br />
               tad ādāya karair indur limpatīva dig-aṅganām //
                <span class="ref">VidSrk_29.39*(935)</span></p>
            
            
            <p id="VidSrk_29.40*(936)">
               sarvasvaṃ gagana-śriyā rati-pater viśvāsa-pātraṃ sakhā vāstavyo hara-mūrdhni sarva-bhuvana-dhvāntaugha-muṣṭindhayaḥ <br />
               kṣīrāmbhodhi-rasāyanaṃ kamalinī-nidrauṣadhī-pallavo devaḥ kānti-mahā-dhano vijayate dākṣāyaṇī-vallabhaḥ //
                <span class="ref">VidSrk_29.40*(936)</span></p>
            
            
            <p id="VidSrk_29.41*(937)">
               karpūra-dravaśīkarotkara-mahā-nīhāra-magnām iva pratyagrāmṛta-phena-paṅka-paṭalī-lepopadigdhām iva <br />
               svacchaika-sphaṭikāśma-veśma-jaṭhara-kṣiptām iva kṣmām imāṃ kurvan pārvaṇa-śarvarī-patir asāv uddāmam uddyotate //
                <span class="ref">VidSrk_29.41*(937)</span></p>
            
            
            <p>(Skmsa.u.ka. 388, parameśvarasya)</p>
            
            
            <p id="VidSrk_29.42*(938)">
               asau bibhrat-tāmra-tviṣam udaya-śailasya śirasi skhalan prāleyāṃśur yadi bhavati matto haladharaḥ <br />
               tadānīm etat tu pratinava-tamāla-dyuti-haraṃ tamo 'pi vyālolaṃ vigalati tadīyaṃ nivasanam //
                <span class="ref">VidSrk_29.42*(938)</span></p>
            
            
            <p>yogeśvarasya --</p>
            
            
            <p id="VidSrk_29.43*(939)">
               yathāyaṃ bhāty aṃśūn diśi diśi kiran kunda-viśadān śaśāṅkaḥ kāśmīrī-kuca-kalaśa-lāvaṇya-laḍitaḥ <br />
               tathāyaṃ kastūrī-mada-likhita-patrāvali-tulāṃ navāmbhoda-ccheda-cchavir api samārohati mṛgaḥ //
                <span class="ref">VidSrk_29.43*(939)</span></p>
            
            
            <p>śarvasya | (Skmsa.u.ka. 395)</p>
            
            
            <p id="VidSrk_29.44*(940)">
               yathaivaiṣa śrīmāṃś carama-giri-vaprānta-jaladhau sudhā-sūtiś cetaḥ kanaka-kamalā-śaṅki kurute <br />
               tathāyaṃ lāvaṇya-prasara-makaranda-drava-tṛṣāpatad-bhṛṅga-śreṇi-śriyam api kalaṅkaḥ kalayati //
                <span class="ref">VidSrk_29.44*(940)</span></p>
            
            
            <p>(Skmsa.u.ka. 426)</p>
            
            
            <p id="VidSrk_29.45*(941)">
               sphuṭa-kokanadāruṇaṃ purastād atha jāmbūnada-patra-piñjarābham <br />
               krama-laṅghita-mugdha-bhāvam indoḥ sphaṭika-ccheda-nibhaṃ vibhāti bimbam //
                <span class="ref">VidSrk_29.45*(941)</span></p>
            
            
            <p>bhagīrathasya | (Skmsa.u.ka. 368)</p>
            
            
            <p id="VidSrk_29.46*(942)">
               viyati visarpatīva kumudeṣu bahūbhavatīva yoṣitāṃ pratiphalatīva jaṭharaśarakāṇḍavipāṇḍuṣu gaṇḍabhittiṣu <br />
               ambhasi vikasatīva hasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā //
                <span class="ref">VidSrk_29.46*(942)</span></p>
            
            
            <p id="VidSrk_29.47*(943)">
               analasa-javā-puṣpotpīḍa-cchavi prathamaṃ tataḥ samadaya-vanī-gaṇḍa-cchāyaṃ punar madhu-piṅgalam <br />
               tad anu ca nava-svarṇāmbhoja-prabhaṃ śaśinas tatas taruṇi tagarākāraṃ bimbaṃ vibhāti nabhas-tale //
                <span class="ref">VidSrk_29.47*(943)</span></p>
            
            
            <p>kasyacit | (Skmsa.u.ka. 366)</p>
            
            
            <p id="VidSrk_29.48*(944)">
               raktaḥ karaṃ kirati pāṇḍu-payodharāgre candro vidhūya timirāvaraṇaṃ niśāyāḥ <br />
               dig-yoṣitas tad avalokya kutūhalinyo hrīṇāś ca sa-smitam ivāpasaranti dūram //
                <span class="ref">VidSrk_29.48*(944)</span></p>
            
            
            <p id="VidSrk_29.49*(945)">
               go-rocanārucaka-bhaṅga-piśaṅgitāṅgas tārāpatir masṛṇam ākramate krameṇa <br />
               gobhir navīna-bisa-tantu-vitāna-gaurair āḍhyambhaviṣṇur ayam ambaram āvṛṇoti //
                <span class="ref">VidSrk_29.49*(945)</span></p>
            
            
            <p>kasyacit | (Skmsa.u.ka. 379)</p>
            
            
            <p id="VidSrk_29.50*(946)">
               asau samālokita-kānanāntare vikīrṇa-vispaṣṭa-marīci-kesaraḥ <br />
               vinirgataḥ siṃha ivodayācalād gṛhīta-niṣpanda-mṛgo niśākaraḥ //
                <span class="ref">VidSrk_29.50*(946)</span></p>
            
            
            <p>pāṇineḥ --</p>
            
            
            <p id="VidSrk_29.51*(947)">
               indum indra-dig asūta sarasvān uttaraṅga-bhuja-rājir anṛtyan <br />
               ujjaharṣa jhaṣa-ketur avāpuḥ ṣaṭpadāḥ kumuda-bandhana-mokṣam //
                <span class="ref">VidSrk_29.51*(947)</span></p>
            
            
            <p>abhinandasya</p>
            
            
            <p id="VidSrk_29.52*(948)">
               mṛgendrasyeva candrasya mayūkhair nakharair iva <br />
               pāṭita-dhvānta-mātaṅgamuktābhā bhānti tārakāḥ //
                <span class="ref">VidSrk_29.52*(948)</span></p>
            
            
            <p>(Skmsa.u.ka. 401)</p>
            
            
            <p id="VidSrk_29.53*(949)">
               gaura-tviṣāṃ kuca-taṭeṣu kapola-pīṭheṣv eṇīdṛśāṃ rabhasa-hāsam ivārabhante <br />
               tanvanti vellana-vilāsam ivāmalāsu muktāvalīṣu viśadāḥ śaśino mayūkhāḥ //
                <span class="ref">VidSrk_29.53*(949)</span></p>
            
            
            <p id="VidSrk_29.54*(950)*">
               kara-mūla-baddha-pannaga-viṣāgni-dhūma-hata-madhyam /<br />
               aiśānam iva kapālaṃ sphuṭa-lakṣma sphurati śaśibimbam //
                <span class="ref">VidSrk_29.54*(950)*</span></p>
            
            
            <p>dakṣasya (Skmsa.u.ka. 369, Jh 7.17)</p>
            
            
            <p id="VidSrk_29.55*(951)">
               gate jyotsnāsita-vyomaprāsādād dṛg-atulyatām <br />
               himāṃśu-maṇḍale lakṣma nīla-pārāvatāyate //
                <span class="ref">VidSrk_29.55*(951)</span></p>
            
            
            <p id="VidSrk_29.56*(952)">
               sadyaḥ-pāṭita-ketakodara-dala-śreṇī-śriyaṃ bibhratī yeyaṃ mauktika-dāma-gumphana-vidhau yogya-cchaviḥ prāg abhūt <br />
               unmeyākulaśībhir añjali-puṭair grāhyā mṛṇālāṅkuraiḥ pātavyā ca śaśiny-amugdha-vibhave sā vartate candrikā //
                <span class="ref">VidSrk_29.56*(952)</span></p>
            
            
            <p>rājaśekharasya | (sa.u.ka. 389, Spdśā.pa. 3638, Smvsū.mu. 72.15, Skm 389)</p>
            
            
            <p id="VidSrk_29.57*(953)">
               ye pūrvaṃ yava-śūca-sūtra-suhṛdo ye ketakāgra-cchadacchāyā-dhāma-bhṛto mṛṇāla-latikā lāvaṇya-bhājo 'tra ye <br />
               ye dhārāmbu-viḍambinaḥ kṣaṇam atho ye tāra-hāra-śriyas te 'mī sphāṭika-daṇḍa-ḍambara-jito jātāḥ sudhāṃśoḥ karāḥ //
                <span class="ref">VidSrk_29.57*(953)</span></p>
            
            
            <p>rājaśekharasya | (Vsbvi.śā.bha. 3.10, Skmsa.u.ka. 381)</p>
            
            
            <p id="VidSrk_29.58*(954)">
               triyāmāv āmāyāḥ kamala-mṛdu-gaṇḍa-sthala-dhṛtipragalbho gaṇḍālī na vidhur ayam akṣuṇṇa-kiraṇaḥ <br />
               tad akṣaṇaḥ sīmneyaṃ yad-urasi manāg añjana-mayī mṛga-cchāyā daivād aghaṭi na kalaṅkaḥ punar ayam //
                <span class="ref">VidSrk_29.58*(954)</span></p>
            
            
            <p id="VidSrk_29.59*(955)">
               jyotsnā-mugdha-vadhū-vilāsa-bhavanaṃ pīyūṣa-vīci-saraḥ kṣīrābdher navanīta-kūṭam avanītāpārtitoyopalaḥ <br />
               yāminyās tilakaḥ kalā mṛga-dṛśāṃ prema-vrataikāśramaḥ krāmaty eṣa cakorayācaka-mahaḥ-karpūra-varṣaḥ śaśī //
                <span class="ref">VidSrk_29.59*(955)</span></p>
            
            
            <p>(Skmsa.u.ka. 432)</p>
            
            
            <p id="VidSrk_29.60*(956)">
               tārā-kora-karāji-bhāji gaganodyāne tamo-makṣikāḥ saṃdhyā-pallava-pātinīḥ kavalayann ekāntatas tarkaya <br />
               etasminn udayāsta-bhūdhara-taru-dvandvāntarāle tatair ebhir bhāti gabhasti-tantu-paṭalaiḥ śvetorṇa-nābhaḥ śaśī //
                <span class="ref">VidSrk_29.60*(956)</span></p>
            
            
            <p>vasukalpasya (Skmsa.u.ka. 404, hareḥ)</p>
            
            
            <p>|| iti candra-vrajyā ||</p>
            
            
            <p>||29||</p>
            
            </div>
         
         <div id="d1e19556">
            
            <h3>30. tataḥ pratyūṣa-vrajyā</h3>
            
            <p id="VidSrk_30.1*(957)">
               madhye vyoma-kaṭi-bhramās tu kitava-prāg-bhāra-kopa-kramakṣipra-kṣipta-kaparda-muṣṭi-kalanāṃ kurvanty amūs tārakāḥ <br />
               kiṃ cāyaṃ rajanī-patiḥ pravigalal-lāvaṇya-lakṣmīr itaḥ paryanta-sthita-cāru-vṛtta-kaṭhinī-khaṇḍa-cchaviṃ vāñchati //
                <span class="ref">VidSrk_30.1*(957)</span></p>
            
            
            <p>kvaimallasya --</p>
            
            
            <p id="VidSrk_30.2*(958)">
               tamobhiḥ pīyante gata-vayasi pīyūṣa-vapuṣi jvaliṣyan mārtaṇḍopala-paṭala-dhūmair iva diśaḥ <br />
               sarojānāṃ karṣann ali-mayam ayaskānta-maṇivatd kṣaṇād antaḥ-śalyaṃ tapati patir adyāpi na rucām //
                <span class="ref">VidSrk_30.2*(958)</span></p>
            
            
            <p id="VidSrk_30.3*(959)">
               jātāḥ pakva-palāṇḍu-pāṇḍa-madhura-cchāyā-kiras tārakāḥ prācīm aṅkurayanti kiṃcana ruco rājīva-jīvātavaḥ <br />
               lūtātantu-vitāna-vartulam ito bimbaṃ dadhac cumbati prātaḥ proṣita-rocir ambara-talād astācalaṃ candramāḥ //
                <span class="ref">VidSrk_30.3*(959)</span></p>
            
            
            <p id="VidSrk_30.4*(960)">
               prācī-vibhrama-karṇikā-kamalinī-saṃvartikāḥ saṃprati dve tisro ramaṇīyam ambara-maṇer dyām uccarante rucaḥ <br />
               sūkṣmocchvāsam apīdam utsukatayā saṃbhūya koṣād bahir niṣkrāmad-bhramaraugha-saṃbhrama-bharād ambhojam ujjṛmbhate //
                <span class="ref">VidSrk_30.4*(960)</span></p>
            
            
            <p>(anargha-rāghava 2.4)</p>
            
            
            <p id="VidSrk_30.5*(961)">
               eka-dvi-prabhṛti-krameṇa gaṇanām eṣām ivāstaṃ yatāṃ kurvāṇā samakocaya-dṛśa-śatāny ambhoja-saṃvartikāḥ <br />
               bhūyo 'pi kramaśaḥ prasārayati tāḥ saṃpraty amūn udyataḥ saṃkhyātuṃ sakutūhaleva nalinī bhānoḥ sahasraṃ karān //
                <span class="ref">VidSrk_30.5*(961)</span></p>
            
            
            <p>(anargha-rāghava 2.5)</p>
            
            
            <p id="VidSrk_30.6*(962)">
               pītvā bhṛśaṃ kamala-kuḍmala-śukti-koṣā doṣātanī-timira-vṛṣṭim atha sphuṭantaḥ <br />
               niryan-madhuvrata-kadamba-miṣād vamanti bibhranti kāraṇa-guṇān iva mauktikāni //
                <span class="ref">VidSrk_30.6*(962)</span></p>
            
            
            <p>(anargha-rāghava 2.11
               amī murāreḥ (a.rā. 2.11)</p>
            |
            
            
            <p id="VidSrk_30.7*(963)">
               tārāṇāṃ tagara-tviṣāṃ parikaraḥ saṃkhyeya-śeṣaḥ sthitaḥ spardhante 'sta-rucaḥ pradīpaka-śikhāḥ sārdhaṃ haridrāṅkuraiḥ <br />
               tatra stambhita-pārada-drava-jaḍo jātaḥ prage candramāḥ paurastyaṃ ca purāṇa-sīdhu-madhura-cchāyaṃ nabho vartate //
                <span class="ref">VidSrk_30.7*(963)</span></p>
            
            
            <p id="VidSrk_30.8 *(964)">
               dvitrair vyomni purāṇa-mauktika-maṇi-cchāyaiḥ sthitaṃ tārakair jyotsnā-pāna-bharālasena vapuṣā suptāś cakorāṅganāḥ <br />
               yāto 'stācala-cūlam udvasa-madhu-cchatra-cchaviś candramāḥ prācī bāla-biḍālalocanarucāṃ yātā ca pātraṃ kakup //
                <span class="ref">VidSrk_30.8 *(964)</span></p>
            
            
            <p id="VidSrk_30.9.*(965)">
               kṣīṇāny eva tamāṃsi kintu dadhati prauḍhi na samyag-dṛśor vāsaḥ saṃvṛttam eva kintu jahati prāṇeśvaraṃ nābalāḥ <br />
               pārāvāra-gataiś ca koka-mithunair ānandato gadgadaṃ sākūtaṃ rutam eva kintu bahalaṃ sātkṛtya noḍḍīyate //
                <span class="ref">VidSrk_30.9.*(965)</span></p>
            
            
            <p>kasyacit | (Skmsa.u.ka. 1181, vasukalpasya)</p>
            
            
            <p id="VidSrk_30.10*(966)">
               parisphurata tārakāś carata caura-cakrāṇy alaṃ prasarpata tamāṃsi re samaya eṣa yuṣmādṛśām <br />
               na yāvad udayācaloddhata-rajāḥ samākrāmati prabhā-paṭala-pāṭalī-kṛta-nabho 'ntarālo raviḥ //
                <span class="ref">VidSrk_30.10*(966)</span></p>
            
            
            <p id="VidSrk_30.11*(967)">
               prātaḥ kopa-vilohitena raviṇā dhvastaṃ tamaḥ sarvato bhṛṅgāḥ padma-puṭeṣu varṇa-sadṛśās tasyeti kṛṣṭāḥ karaiḥ <br />
               hā kaṣṭaṃ timira-tviṣo vayam api vyaktaṃ hatā ity amī kākāḥ saṃprati ghoṣayanti sabhayāḥ kāketi nāmnātmanaḥ //
                <span class="ref">VidSrk_30.11*(967)</span></p>
            
            
            <p id="VidSrk_30.12*(968)">
               śakyārcanaḥ sucir amīkṣaṇa-paṅkajena kāśmīra-piṇḍa-paripāṭala-maṇḍala-śrīḥ <br />
               dhvāntaṃ harann amara-nāyaka-pālitāyāṃ devo 'bhyudeti diśi vāsara-bīja-koṣaḥ //
                <span class="ref">VidSrk_30.12*(968)</span></p>
            
            
            <p>viṣṇu-hareḥ | (Skmsa.u.ka. 1187)</p>
            
            
            <p id="VidSrk_30.13*(969)*">
               kuntala ivāvaśiṣṭaḥ smarasya candana-saro-nimagnasya /<br />
               pratibhāti yatra hariṇaḥ sa hariṇa-lakṣmā gato 'sta-mayam //
                <span class="ref">VidSrk_30.13*(969)*</span></p>
            
            
            <p>dakṣasya --</p>
            
            
            <p id="VidSrk_30.14*(970)">
               patyau yāte kalānāṃ vrajati gati-vaśād astam indau krameṇa krandantī patri-rāvair vigalita-timira-stoma-dhammilla-bhārā <br />
               prabhraṃśi-sthūla-muktāphala-nikara-parispardhitārāśru-binduḥ pronmīlat-pūrva-saṃdhyāhuta-bhuji rajanī paśya dehaṃ juhoti //
                <span class="ref">VidSrk_30.14*(970)</span></p>
            
            
            <p>kasyacit | (Smvsū.mu. 82.3, Skmsa.u.ka. 1182, yogeśvarasya)</p>
            
            
            <p id="VidSrk_30.15*(971)">
               so 'haṃ sudūram agamaṃ dvija-rāja-rūḍhiṃ gāḍha-prasaktir abhavaṃ bata vāruṇītaḥ <br />
               ity ākalayya niyataṃ śaśabhṛt samastam astād dadau jhagiti jhampa-mayaṃ payodhau //
                <span class="ref">VidSrk_30.15*(971)</span></p>
            
            
            <p>narasiṃhasya --</p>
            
            
            <p id="VidSrk_30.16*(972)">
               stoka-stokam abhūmir ambara-tale tārābhir astaṃ gataṃ gacchanty asta-gireḥ śiras tad-anu ca cchāyā-daridraḥ śaśī <br />
               pratyāsannatarodaya-stha-taraṇer bimbāruṇimnā tato mañjiṣṭhā-rasa-lohinī dig api ca prācī samunmīlati //
                <span class="ref">VidSrk_30.16*(972)</span></p>
            
            
            <p>lakṣmīdharasya --</p>
            
            
            <p id="VidSrk_30.17*(973)">
               muṣita-muṣitālokās tārās tuṣāra-kaṇa-tviṣaḥ savitur api ca prācī-mūle milanti marīcayaḥ <br />
               śrayati śithila-cchāyābhogas taṭīm aparāmbudher jaraṭha-lavalī-lāvaṇyāccha-cchavir mṛga-lāñchanaḥ //
                <span class="ref">VidSrk_30.17*(973)</span></p>
            
            
            <p>śarvasya | (Skmsa.u.ka. 428)</p>
            
            
            <p id="VidSrk_30.18*(974)">
               vrajaty apara-vāridhiṃ rajata-piṇḍa-pāṇḍuḥ śaśī namanti jala-budbudha-dyuti-sapaṅktayas tārakāḥ <br />
               kuruṇṭaka-vipāṇḍuraṃ dadhati dhāma dīpāṅkurāśḥ cakora-nayanāruṇā bhavati dic ca sautrāmaṇī //
                <span class="ref">VidSrk_30.18*(974)</span></p>
            
            
            <p>rājaśekharasya --</p>
            
            
            <p id="VidSrk_30.19*(975)">
               labdhvā bodhaṃ divasa-kariṇaḥ kīrṇa-nakṣatra-mālaṃ dīrghād asmād gagana-śayanād ujjihānasya darpāt <br />
               sajjad-dānodaka-tanu-malo jarjarābhīṣu-rajjur bhraśyaty eṣa praśithila iva śrotra-śaṅkhaḥ śaśāṅkaḥ //
                <span class="ref">VidSrk_30.19*(975)</span></p>
            
            
            <p>(Kapphiṇābhyudaya kapphiṇābhyudaya 15.10)</p>
            
            
            <p id="VidSrk_30.20*(976)">
               tejo-rāśau bhuvana-jaladheḥ plāvitāśā-taṭāntaṃ bhānau kumbhodbhava iva pibaty andhakārotkarāmbhaḥ <br />
               sadyo mādyan-makara-kamaṭha-sthūla-matsyā ivaite yānty antasthāḥ kulaśikhariṇo vyakti-vartma krameṇa //
                <span class="ref">VidSrk_30.20*(976)</span></p>
            
            
            <p>kasyacit | (Skmsa.u.ka. 1188, śikha-svāminaḥ)</p>
            
            
            <p id="VidSrk_30.21*(977)">
               āmudrantas tama iva saraḥ-sīmni saṃbhūya paṅkaṃ tārā-sārthair iva pati-śucā phenakaiḥ śliṣṭa-pādāḥ <br />
               bhrāntyādaṣṭa-sphuṭa-bisalatā-cuñcubhiś cañcu-cakraiś cakrā bandīkṛta-viraha-kṛc-candralekhā ivaite //
                <span class="ref">VidSrk_30.21*(977)</span></p>
            
            
            <p>(Kapphiṇābhyudaya 15.37
               bhaṭṭa-śiva-svāminaḥ (kapphiṇābhyudaya 15.37)</p>
            
            
            <p id="VidSrk_30.22*(978)">
               kṛta-pāda-nigūhanovasīdann adhika-śyāma-kalaṅka-paṅka-lekhaḥ <br />
               gaganodadhi-paścimānta-lagno vidhur uttāna ivāsti kūrma-rājaḥ //
                <span class="ref">VidSrk_30.22*(978)</span></p>
            
            
            <p>śatānandasya | (Skmsa.u.ka. 427)</p>
            
            
            <p id="VidSrk_30.23*(979)">
               ayam udayati mudrā-bhañjanaḥ padminīnām udaya-giri-vanālī-bāla-mandāra-puṣpam <br />
               viraha-vidhura-koka-dvandva-bandhur vibhindan kupitakapi-kapola-kroḍa-tāmras-tamāṃsi //
                <span class="ref">VidSrk_30.23*(979)</span></p>
            
            
            <p>yogeśvarasya | (Sksa.ka.ā. 1.100, Sdsā.da. under 9.6, Skmsa.u.ka. 1186)</p>
            
            
            <p id="VidSrk_30.24*(980)">
               rathyā-kārpaṭikaiḥ paṭac-cara-śata-syūtoru-kanthābalapratyādiṣṭa-himāgamārti-viśada-prasnigdha-kaṇṭhodaraiḥ <br />
               gīyante nagareṣu nāgara-jana-pratyūṣa-nidrānudo rādhā-mādhavayoḥ paraspara-rahaḥ-prastāvanā-gītayaḥ //
                <span class="ref">VidSrk_30.24*(980)</span></p>
            
            
            <p>ḍimbokasya --</p>
            
            
            <p>|| iti pratyūṣa-vrajyā ||</p>
            
            <p>||30||</p>
            
            </div>
         
         <div id="d1e20050">
            
            <h3>31. tato madhyāhna-vrajyā</h3>
            
            <p id="VidSrk_31.1*(981)">
               madhyāhne paripuñjitais tarutala-cchāyā mṛgaiḥ sevyate kāsāre sphuṭitodare sunibhṛtaṃ kīṭair ahar nīyate <br />
               utsaṅga-ślatha-mukta-hasta-yugala-nyastānanaḥ kānane jhillī-toya-kaṇābhiṣeka-sukhito nidrāyate vānaraḥ //
                <span class="ref">VidSrk_31.1*(981)</span></p>
            
            
            <p id="VidSrk_31.2*(982)">
               etasmin divasasya madhya-samaye vāto 'pi caṇḍātapatrāseneva na saṃcaraty ahima-gor-bimbe lalāṭaṃtape <br />
               kiṃ cānyat-paritapta-dhūli-luṭhana-ploṣāsahatvād iva cchāyā dūra-gatāpi bhūruha-tale vyāvartya saṃlīyate //
                <span class="ref">VidSrk_31.2*(982)</span></p>
            
            
            <p>malaya-rājasya | (Skmsa.u.ka. 1191)</p>
            
            
            <p id="VidSrk_31.3*(983)">
               ādau māna-parigraheṇa guruṇā dūraṃ samāropitā paścāt tāpa-bhareṇa tānava-kṛtā nītā paraṃ lāghavam <br />
               utsaṅgāntara-vartinām anugamāt saṃpīḍitā gām imāṃ sarvāṅga-praṇaya-priyām iva taru-cchāyā samālambate //
                <span class="ref">VidSrk_31.3*(983)</span></p>
            
            
            <p>(ṭāpasavatsarāja 3.17
               malayarājasyaite (tāpasa-vatsarāja 3.17)</p>
            
            
            <p id="VidSrk_31.4*(984)">
               kirati mihire viṣvadrīcaḥ karānati-vāmanī sthala-kamaṭhavad deha-cchāyā janasya viceṣṭate <br />
               gajapati-mukhodgīrṇair āpyair api trasareṇubhiḥ śiśira-madhurām eṇāḥ kaccha-sthalīm adhiśerate //
                <span class="ref">VidSrk_31.4*(984)</span></p>
            
            
            <p>(anargha-rāghava 1.54)</p>
            
            
            <p id="VidSrk_31.5*(985)">
               uddāma-dyumaṇi-dyuti-vyatikara-prakrīḍad-arkopalajvālā-jālakaṭāla-jāṅgala-taṭī-niṣkūjakoyaṣṭayaḥ <br />
               bhaumoṣma-plavamāna-sūra-kiraṇa-krūra-prakāśā dṛśor āyuḥ karma samāpayanti dhig amūr madhye 'hni śūnyā diśaḥ //
                <span class="ref">VidSrk_31.5*(985)</span></p>
            
            
            <p>murārer etau (anargha-rāghava 2.30)
               murāreḥ |etau</p>
            
            
            <p id="VidSrk_31.6*(986)">
               rathyā-garbheṣu khelā-rasika-śiśu-guṇaṃ tyājayed pūrvakelīr uddaṇḍābja-cchadālī-talam upagamayed rājahaṃsī-kulāni <br />
               adhyetṝṇāṃ dadhānaṃ bhṛśam ala-sadṛśāṃ kiṃcid aṅgāvasādaṃ devasyaitat samantād bhavatu samucita-śreyase madhyam ahnaḥ //
                <span class="ref">VidSrk_31.6*(986)</span></p>
            
            
            <p>puruṣottamadevasya --</p>
            
            
            <p id="VidSrk_31.7*(987)">
               kāśmaryāḥ kṛta-mālam udgata-dalaṃ koyaṣṭikaṣṭīkate nīrāśmantaka-śimbi-cumbana-mukhā dhāvanty apaḥ-pūrṇikāḥ <br />
               dātyūhais tiniśasya koṭaravati skandhe nilīya sthitaṃ vīrun-nīḍa-kapota-kūjitam anukrandanty adhaḥ kukkubhāḥ //
                <span class="ref">VidSrk_31.7*(987)</span></p>
            
            
            <p>(ma.a.mi. 9.7)</p>
            
            
            <p id="VidSrk_31.8*(988)">
               uddāma-jvalad-aṃśu-māli-kiraṇa-vyarthātirekād iva cchāyāḥ saṃprati yānti piṇḍa-padavīṃ mūleṣu bhūmīruhām <br />
               kiṃ caitad-danujādhirāja-yuvatī-vargāvagāhotsaratkṣobhoḍḍīna-vihaṅga-maṇḍala-kṛtālīkātapatraṃ saraḥ //
                <span class="ref">VidSrk_31.8*(988)</span></p>
            
            
            <p>dharmāśokasya --</p>
            
            
            <p id="VidSrk_31.9*(989)">
               dhatte padma-latā-dalepsur upari khaṃ karṇatālaṃ dvipaḥ śaṣpa-stamba-rasān niyacchati śikhī madhye śikhaṇḍaṃ śiraḥ <br />
               mithyā leḍhi mṛṇāla-koṭi-rabhasād daṃṣṭrāṅkuraṃ śūkaro madhyāhne mahiṣaś ca vāñchati nija-cchāyā-mahā-kardamam //
                <span class="ref">VidSrk_31.9*(989)</span></p>
            
            
            <p>kasyacit | (Vsbvi.śā.bha. 1.43, Skmsa.u.ka. 1192, rājaśekharasya)</p>
            
            
            <p id="VidSrk_31.10*(990)">
               viśantīnāṃ snātuṃ jaghana-pariveśair mṛgadṛśāṃ yad ambhaḥ saṃprāptaṃ pramada-vana-vāpyās taṭa-bhuvam <br />
               gabhīre tan nābhī-kuhara-pariṇāhe 'dhvani sakṛt kuhuṅkāra-sphāraṃ racayati ca nādaṃ namati ca //
                <span class="ref">VidSrk_31.10*(990)</span></p>
            
            
            <p>rājaśekharasya (Viddhaśālabhañjikā vi.śā.bha. 1.44)
               rājaśekharasya</p>
            
            
            <p id="VidSrk_31.11*(991)">
               viṣvaṅ murmura-narma bibhrati pathāṃ garbheṣv adabhrāḥ paṭujyotir mukta-nirabhra-dīdhiti-ghaṭā-nirdhūpitā dhūlayaḥ <br />
               megha-cchāya-dhiyābhidhāvati puro nirdagdha-dūrvāvanaṃ pānthaḥ kiṃ ca marīci-vīciṣu payaḥ-pūra-bhramaḥ klāmati //
                <span class="ref">VidSrk_31.11*(991)</span></p>
            
            
            <p id="VidSrk_31.12*(992)">
               dhvāntānīla-vanādri-koṭara-gṛheṣv adhyāsate kokilāḥ pānthāḥ potavad āpibanti kaluṣaṃ dhānyāḥ prataptaṃ payaḥ <br />
               tallāmbho vana-tāmasolla-nivahasyāśakta-sūrya-srutivrāta-sphīta-varāhasairi-bhasa-bhāsva-sthaiṇa-yūthāc cyutam //
                <span class="ref">VidSrk_31.12*(992)</span></p>
            
            
            <p id="VidSrk_31.13*(993)">
               dhūmo 'ṭann aṭavīṣu cāṭu-paṭalānāṭīkayaty ucchalatpāṃśu-prāṃśu-bharābhir ābhir abhito vātormibhir vartmanaḥ <br />
               utsarpad-dava-dhūma-vibhrama-bharaḥ kiṃ ca pratīcīr apaḥ kurvanty accha-marīci-vīci-nicaya-bhrāntyā hradānte mṛgāḥ //
                <span class="ref">VidSrk_31.13*(993)</span></p>
            
            
            <p>buddhākaraguptasya --</p>
            
            
            <p id="VidSrk_31.14*(994)">
               madhyāhne parinirmaleṣu śakulaḥ śaivālamālāmbuṣu sthūlatvāj jala-raṅgu-nirjita-bhayaḥ pucchāgra-romāvalīḥ <br />
               līlā-tāṇḍava-ḍambarair avakiran pānīya-pūrṇodarasḥ tuṇḍāgrāt kṣaṇa-pīta-vāri-guḍikām udgīrya saṃlīyate //
                <span class="ref">VidSrk_31.14*(994)</span></p>
            
            
            <p>iti madhyāhna-vrajyā</p>
            
            <p>||31||</p>
            
            </div>
         
         <div id="d1e20343">
            
            <h3>32. tato yaśo-vrajyā</h3>
            
            <p id="VidSrk_32.1*(995)">
               deva svasti vayaṃ dvijās tata itas tīrtheṣu sisnāsavaḥ kālindī-sura-sindhu-saṅga-payasi snātuṃ samīhāmahe <br />
               tad yācemahi sapta-piṣṭapa-śucībhāvaikatāna-vrataṃ saṃyaccha svayaśaḥ sitāsita-payo-bhedād viveko 'stu naḥ //
                <span class="ref">VidSrk_32.1*(995)</span></p>
            
            
            <p>kasyacit | (Skmsa.u.ka. 1605, rathāṅgasya)</p>
            
            
            <p id="VidSrk_32.2*(996)">
               kiṃ vṛttāntaiḥ para-gṛha-gataiḥ kiṃtu nāhaṃ samarthas tūṣṇīṃ sthātuṃ prakṛti-mukharo dākṣiṇātya-svabhāvaḥ <br />
               deśe deśe vipaṇiṣu tathā catvare pāna-goṣṭhyām unmatteva bhramati bhavato vallabhā hanta kīrtiḥ //
                <span class="ref">VidSrk_32.2*(996)</span></p>
            
            
            <p>tutātitasya | (Svsu.ā. 2544, Skmsa.u.ka. 1618, Spdśā.pa. 1227)</p>
            
            
            <p id="VidSrk_32.3*(997)">
               sā candrād api candanād api dara-vyākoṣa-kundād api kṣīrābdher api śeṣato 'pi phaṇinaś caṇḍīśa-hāsād api <br />
               karṇātī-sita-danta-patra-mahaso 'py atyantam uddyotinī kīrtis te bhuja-vīrya-nirjita-ripor loka-trayaṃ bhrāmyati //
                <span class="ref">VidSrk_32.3*(997)</span></p>
            
            
            <p>vārtika-kārasya | (Skmsa.u.ka. 1625, rājaśekharasya)</p>
            
            
            <p id="VidSrk_32.4*(998)">
               tvad-yaśo-rāja-haṃsasya pañjaraṃ bhuvana-trayam <br />
               amī pānaka-raṅkābhāḥ saptāpi jala-rāśayaḥ //
                <span class="ref">VidSrk_32.4*(998)</span></p>
            
            
            <p>bimbokasya --</p>
            
            
            <p id="VidSrk_32.5*(999)">
               yat kṣāraṃ ca malīmasaṃ ca jaladher ambhas tad ambhodharaiḥ kṛtvā svādu ca nirmalaṃ ca nihitaṃ yatnena śuktau tathā <br />
               yenānarghatayā ca sundaratayā cedaṃ yaśobhis tava spardhām etya virājate nanu pariṇāmo 'dbhuto bhautikaḥ //
                <span class="ref">VidSrk_32.5*(999)</span></p>
            
            
            <p>acalasiṃhasya --</p>
            
            
            <p id="VidSrk_32.6*(1000)">
               dṛṣṭaṃ saṃgara-sākṣibhir nigaditaṃ vaitālika-śreṇibhir nyastaṃ cetasi khañjanaiḥ sukavibhiḥ kāvyeṣu saṃcāritam <br />
               utkīrṇaṃ kuśalaiḥ praśastiṣu sadā gītaṃ ca nākeṣadāṃ dārer ujjayinī-bhujaṅga bhavataś candrāvadātaṃ yaśaḥ //
                <span class="ref">VidSrk_32.6*(1000)</span></p>
            
            
            <p>kasyacit | (Skmsa.u.ka. 1609, rājaśekharasya)</p>
            
            
            <p id="VidSrk_32.7*(1001)">
               utkallolasya lakṣmīṃ lavaṇa-jalanidhir lambhitaḥ kṣīra-sindhoḥ ko vindhyaḥ kaś ca gaurī-gurur iti marutām abhyudasto vivekaḥ <br />
               nītāḥ karkatvam arka-pravahaṇa-harayo hāritotsaṅga-lakṣmā rājann uddāma-gaurair ajani ca rajanī-vallabhas tvad-yaśo bhoḥ //
                <span class="ref">VidSrk_32.7*(1001)</span></p>
            
            
            <p>abhinandasya</p>
            
            
            <p id="VidSrk_32.8*(1002)">
               nirmukta-śeṣa-dhavalair acalendra-manthasaṃkṣubdha-dugdha-maya-sāgara-garbha-gauraiḥ <br />
               rājann idaṃ bahula-pakṣa-dalan-mṛgāṅkacchedojjvalais tava yaśobhir aśobhi viśvam //
                <span class="ref">VidSrk_32.8*(1002)</span></p>
            
            
            <p id="VidSrk_32.9*(1003)">
               svasti kṣīrābdhi-madhyān nija-dayita-bhujābhyantara-sthābja-hastā kṣmāyām akṣāma-kīrtiṃ kuśalayati mahā-bhūbhujaṃ bhojya-devam <br />
               kṣemaṃ me 'nyad yugāntāvadhi tapatu bhavān yad-yaśo-ghoṣaṇābhiḥ devo nidrā-daridraḥ saphalayati harir yauvana-rddhiṃ mameti //
                <span class="ref">VidSrk_32.9*(1003)</span></p>
            
            
            <p id="VidSrk_32.10*(1004)">
               tvat-kīrtir jāta-jāḍyeva saptāmbhonidhi-majjanāt <br />
               pratāpāya jagannātha yātā mārtaṇḍa-maṇḍalam //
                <span class="ref">VidSrk_32.10*(1004)</span></p>
            
            
            <p id="VidSrk_32.11*(1005)">
               kā tvaṃ, kuntala-malla-kīrtir, ahaha kvāsi sthitā, na kvacit sakhyas tās tava kutra kutra vada vāg lakṣmīs tathā kāntayaḥ <br />
               vāg yātā caturānanasya vadanaṃ lakṣmīr murārer uraḥ kāntir maṇḍalam aindavaṃ mama punar nādyāpi viśrāma-bhūḥ //
                <span class="ref">VidSrk_32.11*(1005)</span></p>
            
            
            <p>kasyacit | (Skmsa.u.ka. 1616, chittapasya)</p>
            
            
            <p id="VidSrk_32.12*(1006)">
               āsīd uptaṃ yad etad raṇa-bhuvi bhavatā vairi-mātaṅga-kumbhān muktā-bījaṃ tad etat trijagati janayāmāsa kīrti-drumaṃ te <br />
               śeṣo mūlaṃ prakāṇḍaṃ hima-girir udadhir dugdha-pūrālavālaṃ jyotsnā śākhā-pratānaḥ kusumam uḍu-cayo yasya candraḥ phalaṃ ca //
                <span class="ref">VidSrk_32.12*(1006)</span></p>
            
            
            <p>kasyacit | (Skmsa.u.ka. 1623, hareḥ)</p>
            
            
            <p id="VidSrk_32.13*(1007)">
               adya svarga-vadhū-gaṇe guṇamaya tvat-kīrtim indūjjvalām uccair gāyati niṣkalaṅkima-daśām ādāsyate candramāḥ <br />
               gītā-karṇana-moda-mukta-yavasa-grāsābhilāṣo vada svāminn aṅka-mṛgaḥ kiyanti hi dināny etasya vartiṣyate //
                <span class="ref">VidSrk_32.13*(1007)</span></p>
            
            
            <p>| (Skmsa.u.ka. 1634, murāreḥ)</p>
            
            
            <p id="VidSrk_32.14*(1008)">
               abhayam abhayaṃ deva brūmas tavāsilatāvadhūḥ kuvalayadalaśyāmā śatror uraḥsthalaśāyinī <br />
               samayasulabhāṃ kīrtiṃ bhavyām asūta sutām asāv api ramayituṃ rāgāndheva bhramaty akhilaṃ jagat //
                <span class="ref">VidSrk_32.14*(1008)</span></p>
            
            
            <p>amara-siṃhasya --</p>
            
            
            <p id="VidSrk_32.15*(1009)">
               dyām āvṛṇoti dharaṇī-talam ātanoti pātāla-mūla-timirāṇi tiraskaroti <br />
               hārāvalī-hariṇa-lakṣma-harāṭṭa-hāsaheramba-danta-hari-śaṅkha-nibhaṃ yaśas te //
                <span class="ref">VidSrk_32.15*(1009)</span></p>
            
            
            <p id="VidSrk_32.16*(1010)">
               deva tvad-yaśasi prasarpati śanair lakṣmī-sudhoccaiḥ-śravaś candrairāvata-kaustubhāḥ sthitim ivāmanyanta dugdhodadhau <br />
               kiṃ tv ekaḥ param asti dūṣaṇa-kaṇo yan nopayāti bhramāt kṛṣṇaṃ śrīḥ śiti-kaṇṭham adri-tanayā nīlāmbaraṃ revatī //
                <span class="ref">VidSrk_32.16*(1010)</span></p>
            
            
            <p id="VidSrk_32.17*(1011)">
               airāvaṇanti kariṇaḥ phaṇino 'py aśeṣāḥ śeṣanti hanta vihagā api haṃsitāraḥ <br />
               nīlotpalāni kumudanti ca sarva-śailāḥ kailāsituṃ vyavasitā bhavato yaśobhiḥ //
                <span class="ref">VidSrk_32.17*(1011)</span></p>
            
            
            <p>kasyacit (Skmsa.u.ka. 1604, mahāśakteḥ)</p>
            
            
            <p id="VidSrk_32.18*(1012)">
               rāmaḥ sainya-samanvitaḥ kṛta-śilā-setur yad ambhonidheḥ pāraṃ laṅghitavān purā tad adhunā nāścaryam utpādayet <br />
               ekākiny api setu-bandha-rahitān saptāpi vārāṃ nidhīn helābhis tava deva kīrti-vanitā yasmāt samullaṅghati //
                <span class="ref">VidSrk_32.18*(1012)</span></p>
            
            
            <p>tasyaiva | (Skmsa.u.ka. 1617)</p>
            
            
            <p id="VidSrk_32.19*(1013)">
               na tac citraṃ yat te vitata-karavālogra-rasano mahī-bhāraṃ voḍhuṃ bhuja-bhujaga-rājaḥ prabhavati <br />
               yad udbhūtenedaṃ nava-visalatā-tantu-śucinā yaśo-nrimokeṇa sthagitam avanī-maṇḍalam abhūt //
                <span class="ref">VidSrk_32.19*(1013)</span></p>
            
            
            <p>saṅgha-śriyaḥ | (Skmsa.u.ka. 1606)</p>
            
            
            <p id="VidSrk_32.20*(1014)">
               śrīkhaṇḍa-pāṇḍima-rucaḥ sphuṭa-puṇḍarīkaṣaṇḍa-prabhā-paribhava-prabhavās tudanti <br />
               tvat-kīrtayo gagana-dig-valayaṃ tad-antaḥpiṇḍībhavan-niviḍa-mūrti-paramparābhiḥ //
                <span class="ref">VidSrk_32.20*(1014)</span></p>
            
            
            <p>buddhākara-guptasya --</p>
            
            
            <p id="VidSrk_32.21*(1015)">
               apanaya mahā-mohaṃ rājann anena tavāsinā kathaya kuhaka-krīḍāścaryaṃ kathaṃ kva ca śikṣitam <br />
               yad ari-rudhiraṃ pāyaṃ pāyaṃ kusumbha-rasāruṇaṃ jhagiti vamati kṣīrāmbhodhi-pravāhasitaṃ yaśaḥ //
                <span class="ref">VidSrk_32.21*(1015)</span></p>
            
            
            <p>dakṣasya | (Skmsa.u.ka. 1513)</p>
            
            
            <p id="VidSrk_32.22*(1016)">
               tvaṃ kāmboja virājase bhuvi bhavat-tāto divi bhrājate tat-tātas tu vibhūṣaṇaḥ sa kim api brahmaukasi dyotate <br />
               yuṣmābhis tribhir ebhir arpita-tanus tvat-kīrtir ujjṛmbhiṇī māṇikya-stavaka-traya-praṇayinīṃ hārasya dhatte śriyam //
                <span class="ref">VidSrk_32.22*(1016)</span></p>
            
            
            <p>vasukalpasya --</p>
            
            
            <p id="VidSrk_32.23*(1017)">
               janānurāga-miśreṇa yaśasā tava sarpatā <br />
               dig-vadhūnāṃ mukhe jātam akasmād ardha-kuṅkumam //
                <span class="ref">VidSrk_32.23*(1017)</span></p>
            
            
            <p id="VidSrk_32.24*(1018)">
               indor lakṣma tripura-jayinaḥ kaṇṭha-mūlaṃ murārir dig-nāgānāṃ mada-jalam asībhāñji gaṇḍa-sthalāni <br />
               adyāpy urvī-valaya-tilaka śyāmalimnāvaliptāny ābhāsante vada dhavalitaṃ kiṃ yaśobhis tvadīyaiḥ //
                <span class="ref">VidSrk_32.24*(1018)</span></p>
            
            
            <p>|| iti yaśo-vrajyā ||
               ||32||</p>
            
            </div>
         
         <div id="d1e20843">
            
            <h3>33. tato 'nyāpadeśa-vrajyā ||33</h3>
            
            <p id="VidSrk_33.1*(1019)">
               aye muktā-ratna prasara bahir uddyotaya gṛhān api kṣoṇīndrāṇāṃ kuru phalavataḥ svān api guṇān <br />
               kim atraivātmānaṃ jarayasi mudhā śukti-kuhare mahā-gambhīro 'yaṃ jaladhir iha kas tvāṃ gaṇayati //
                <span class="ref">VidSrk_33.1*(1019)</span></p>
            
            
            <p>murāreḥ | (Skmsa.u.ka. 1730)</p>
            
            
            <p id="VidSrk_33.2*(1020)">
               apratyākalita-prabhāva-vibhave sarvāśrayāmbhonidhau vāso nālpa-tapaḥ-phalaṃ yad aparaṃ doṣo 'yam eko mahān <br />
               śambūko 'pi yad atra durlabhatarair ratnair anarghaiḥ saha spardhām eka-nivāsa-kāraṇa-vaśād ekāntato vāñchati //
                <span class="ref">VidSrk_33.2*(1020)</span></p>
            
            
            <p id="VidSrk_33.3*(1021)">
               padmākaraḥ parimito 'pi varaṃ sa eva yasya sva-kāma-vaśataḥ paribhujyate śrīḥ <br />
               kiṃ tena nīra-nidhinā mahatā taṭe 'pi yasyormayaḥ prakupitā galahastayanti //
                <span class="ref">VidSrk_33.3*(1021)</span></p>
            
            
            <p>dāmodarasya --</p>
            
            
            <p id="VidSrk_33.4*(1022)">
               nīre 'smin amṛtāṃśum utsukatayā kartuṃ kare kautukin mā nimne 'vatarārjavād iyam adhas tasya praticchāyikā <br />
               martye 'sya grahaṇaṃ kva darśana-sudhāpy unmukta-netra-śriyāṃ svar-loke 'pi lavaḥ śaveśvara-jaṭā-jūṭaika-cūḍāmaṇiḥ //
                <span class="ref">VidSrk_33.4*(1022)</span></p>
            
            
            <p>vallaṇasya --</p>
            
            
            <p id="VidSrk_33.5*(1023)">
               kenāsīnaḥ sukham akaruṇenākarād uddhṛtas tvaṃ vikretuṃ vā tvam abhilaṣitaḥ kena deśāntare 'smin <br />
               yasmin vitta-vyaya-bhara-saho grāhakas tāvad āstāṃ nāsti bhrātar marakata-maṇe tvat-parīkṣākṣamo 'pi //
                <span class="ref">VidSrk_33.5*(1023)</span></p>
            
            
            <p>kasyacit | (Spdśā.pa. 1110, Smvsū.mu. 28.11, Skmsa.u.ka. 1725, maṅgalasya)</p>
            
            
            <p id="VidSrk_33.6*(1024)">
               mūrdhāropaṇa-satkṛtair diśi diśi kṣudrair vihaṅgair gataṃ chāyā-dāna-nirākṛta-śrama-bharair naṣṭaṃ mṛgair bhīrubhiḥ <br />
               hā kaṣṭaṃ phala-lolupair apasṛtaṃ śākhāmṛgaiś cañcalair ekenaiva davānala-vyatikaraḥ soḍhaḥ paraṃ śākhinā //
                <span class="ref">VidSrk_33.6*(1024)</span></p>
            
            
            <p>kasyacit | (Skmsa.u.ka. 1882)</p>
            
            
            <p id="VidSrk_33.7*(1025)">
               ayaṃ vārām eko nilaya iti ratnākara iti śrito 'smābhis tṛṣṇā-taralita-manobhir jalanidhiḥ <br />
               ka evaṃ jānīte nija-kara-puṭī-koṭara-gataṃ kṣaṇādenaṃ tāmyat-timi-makaram āpāsyati muniḥ //
                <span class="ref">VidSrk_33.7*(1025)</span></p>
            
            
            <p>kavinandasya | (Kuval, p. 108, Smvsū.mu. 27.18, Skmsa.u.ka. 1683, vidyāpateḥ)</p>
            
            
            <p id="VidSrk_33.8*(1026)">
               janma vyoma-saraḥ-saroja-kuhare mitrāṇi kalpa-drumāḥ krīḍā svarga-purandhribhiḥ paricitāḥ sauvarṇa-vallī-srajaḥ <br />
               apy asmād avatāra eva bhavato nonmāda-bherī-ravaḥ samyaṅ mūrchiti-kelayaḥ punar ime bhṛṅga dvir abhyāhatiḥ //
                <span class="ref">VidSrk_33.8*(1026)</span></p>
            
            
            <p id="VidSrk_33.9*(1027)">
               aṅgenāṅgam anupraviśya milato hastāvalepādibhiḥ kā vārtā yudhi gandha-sindhura-pateḥgr gandho 'pi cet ke dvipāḥ <br />
               jetavyo 'sti hareḥ sa lāñchanam ato vandāmahe tām abhūd yad-garbhe śarabhaḥ svayaṃjaya iti śrutvāpi yo nāṅkitaḥ //
                <span class="ref">VidSrk_33.9*(1027)</span></p>
            
            
            <p>vallaṇasyaitau --</p>
            
            
            <p id="VidSrk_33.10*(1028)">
               ājanma-sthitayo mahī-ruha ime kūle samunmūlitāḥ kallolāḥ kṣaṇa-bhaṅgurāḥ punar amī nītāḥ parām unnatim <br />
               antaḥ prastara-saṃgraho bahir api bhraśyanti gandha-drumā bhrātaḥ śoṇa na so 'sti yo na hasati tvat-saṃpadāṃ viplave //
                <span class="ref">VidSrk_33.10*(1028)</span></p>
            
            
            <p>kasyacit | (Spdśā.pa. 1122, Smvsū.mu. 30.5, Skmsa.u.ka. 1737, amara-siṃhasya)</p>
            
            
            <p id="VidSrk_33.11*(1029)">
               amuṃ kāla-kṣepaṃ tyaja jalada gambhīra-madhuraiḥ kim ebhir nirghoṣaiḥ sṛja jhaṭiti jhātkāri salilam <br />
               aye paśyāvasthām akaruṇa-samīra-vyatikarasphurad-dāva-jvālāvali-jaṭila-mūrter viṭapinaḥ //
                <span class="ref">VidSrk_33.11*(1029)</span></p>
            
            
            <p>kasyacit | (Skmsa.u.ka. 1940)</p>
            
            
            <p id="VidSrk_33.12*(1030)">
               yuktaṃ tyajanti madhupāḥ sumano-vināśakāle yad enam avanī-ruham etad astu <br />
               etat tv adṛṣṭa-caram aśruta-vārtam etāḥ śākhā-tvaco 'pi tanu-kāṇḍa-samās tyajanti //
                <span class="ref">VidSrk_33.12*(1030)</span></p>
            
            
            <p id="VidSrk_33.13*(1031)">
               sa vandyaḥ pāthodaḥ sa khalu nayanānanda-jananaḥ parārthe nīce 'pi vrajati laghutāṃ yo 'rthi-subhagām <br />
               kathāpi śrotavyā bhavati hata-ketor na ca punar janānāṃ dhvaṃsāya prabhavati hi yasyodgatir api //
                <span class="ref">VidSrk_33.13*(1031)</span></p>
            
            
            <p id="VidSrk_33.14*(1032)">
               udañcad-dharmāṃśu-dyuti-paricayonnidra-bisinīghanāmodāhūta-bhramara-bhara-jhaṅkāra-madhurām <br />
               apaśyat kāsāra-śriyam amṛta-varti-praṇayinīṃ sukhaṃ jīvaty andhūdaravivaravarti plava-kulam //
                <span class="ref">VidSrk_33.14*(1032)</span></p>
            
            
            <p>maitrīśriyaḥ --</p>
            
            
            <p id="VidSrk_33.15*(1033)">
               suvarṇakāra śravaṇocitāni vastūni vikretum ihāgatas tvam <br />
               kuto 'pi nāśrāvi yad atra pallyāṃ pallīpatir yāvad aviddha-karṇaḥ //
                <span class="ref">VidSrk_33.15*(1033)</span></p>
            
            
            <p id="VidSrk_33.16*(1034)">
               yasyāvandhya-ruṣaḥ pratāpa-vasater nādena dhairya-druhāṃ śuṣyanti sma mada-pravāha-saritaḥ sadyo 'pi dig-dantinām <br />
               daivāt kaṣṭa-daśā-vaśaṃ gatavataḥ siṃhasya tasyādhunā karṣaty eṣa kareṇa keśara-saṭābhāraṃ jarat-kuñjaraḥ //
                <span class="ref">VidSrk_33.16*(1034)</span></p>
            
            
            <p id="VidSrk_33.17*(1035)">
               utkrāntaṃ giri-kūṭa-laṅghana-sahaṃ te vajra-sārā nakhās tat-tejaś ca tad ūrjitaṃ sa ca nagonmāthī ninādo mahān <br />
               ālasyād avimuñcatā giri-guhāṃ siṃhena nidrālunā sarvaṃ viśva-jayaika-sādhanam idaṃ labdhaṃ na kiṃcit kṛtam //
                <span class="ref">VidSrk_33.17*(1035)</span></p>
            
            
            <p>kasyacit | (Skmsa.u.ka. 1818)</p>
            
            
            <p id="VidSrk_33.18*(1036)">
               haṃho janāḥ pratipathaṃ pratikānanaṃ ca tiṣṭhantu nāma taravaḥ phalitā natāś ca <br />
               anyaiva sā sthitir aho malaya-drumasya yad gandha-mātram api tāpam apākaroti //
                <span class="ref">VidSrk_33.18*(1036)</span></p>
            
            
            <p id="VidSrk_33.19*(1037)">
               yan nīḍa-prabhavo yad añjana-rucir yat khecaro yad dvijas tena tvaṃ svajanaḥ kileti karaṭair yat tair upabrūyase <br />
               tatrātīndriya-modi-māṃsala-rasodgāras tavaiṣa dhvanir doṣo 'bhūt kalakaṇṭha-nāyaka nijas teṣāṃ svabhāvo hi saḥ //
                <span class="ref">VidSrk_33.19*(1037)</span></p>
            
            
            <p>vallaṇasya --</p>
            
            
            <p id="VidSrk_33.20*(1038)">
               kiṃ te namratayā kim unnatatayā kiṃ te ghana-cchāyayā kiṃ te pallava-līlayā kim anayā cāśoka puṣpa-śriyā <br />
               yat tvan-mūla-niṣaṇṇa-svinna-pathika-stomaḥ stuvann anv aho na svādūni mṛdūni khādati phalāny ākaṇṭham utkaṇṭhitaḥ //
                <span class="ref">VidSrk_33.20*(1038)</span></p>
            
            
            <p>kasyacit | (Spdśā.pa. 1004, Smvsū.mu. 33.32, śrī-bhojadevasya; Skmsa.u.ka. 1910, kavirāja-śrī-nārāyaṇasya)</p>
            
            
            <p id="VidSrk_33.21*(1039)">
               kalyāṇaṃ naḥ kim adhikam ito vartanārthaṃ yad asmāl lūtvā vṛkṣān ahaha dahasi mrāta-raṅgāra-kāra <br />
               kiṃ tv etasminn aśani-piśunair ātapair ākulānām adhvanyānām aśaraṇa-maru-prāntare ko 'bhyupāyaḥ //
                <span class="ref">VidSrk_33.21*(1039)</span></p>
            
            
            <p>gadādharasya | (Spdśā.pa. 1183, Smvsū.mu. 33.6, Skmsa.u.ka. 1925)</p>
            
            
            <p id="VidSrk_33.22*(1040)">
               rajjvā diśaḥ pravitatāḥ salilaṃ viṣeṇa pāśair mahī hutavaha-jvalitā vanāntāḥ <br />
               vyādhāḥ padāny anusaranti gṛhīta-cāpāḥ kaṃ deśam āśrayatu yūthapatir mṛgāṇām //
                <span class="ref">VidSrk_33.22*(1040)</span></p>
            
            
            <p id="VidSrk_33.23*(1041)">
               ādāya vāri paritaḥ saritāṃ śatebhyaḥ kiṃ nāma sādhitam anena mahārṇavena <br />
               kṣārīkṛtaṃ ca vaḍavā-dahane hutaṃ ca pātāla-kukṣi-kuhare viniveśitaṃ ca //
                <span class="ref">VidSrk_33.23*(1041)</span></p>
            
            
            <p id="VidSrk_33.24*(1042)">
               soḍha-prauḍha-hima-klamāni śanakaiḥ patrāṇy adhaḥ kurvate saṃbhāvya-cchada-vāñchayaiva taravaḥ kecit kṛtaghna-vratāḥ <br />
               nāmany anta tadātanīm api nija-cchāyākṣitiṃ taiḥ punas teṣām eva tale kṛtajña-caritaiḥ śuṣyadbhir apy āsyate //
                <span class="ref">VidSrk_33.24*(1042)</span></p>
            
            
            <p>kasyacit | (Smvsū.mu. 33.8, bilhaṇasya; Skmsa.u.ka. 1885, acala-siṃhasya)</p>
            
            
            <p id="VidSrk_33.25*(1043)">
               madoṣmā-saṃtāpād vana-kari-ghaṭā yatra vimale mamajjur niḥśeṣaṃ taṭa-nikaṭa evonnata-karāḥ <br />
               gate daivād śoṣaṃ vara-sarasi tatraiva taralā baka-grāsa-trāsād viśati śapharī paṅkam adhunā //
                <span class="ref">VidSrk_33.25*(1043)</span></p>
            
            
            <p>kasyacit | (Skmsa.u.ka. 1750, madhura-śīlasya)</p>
            
            
            <p id="VidSrk_33.26*(1044)">
               yad vīcībhiḥ spṛśasi gaganaṃ yac ca pātāla-mūlaṃ ratnair udyotayasi payasā yat dharitrīṃ pidhatse <br />
               dhik tat sarvaṃ tava jalanidhe yad vimucyāśru-dhārās tīre nīra-grahaṇa-vimukhair adhvagair ujjhito 'si //
                <span class="ref">VidSrk_33.26*(1044)</span></p>
            
            
            <p>kasyacit | (Spdśā.pa. 1090, Smvsū.mu. 27.14, Skmsa.u.ka. 1693, śubhāṅkarasya)</p>
            
            
            <p id="VidSrk_33.27*(1045)">
               lolā śrīḥ śaśa-bhṛt-kalaṅka-malinaḥ krūro maṇi-grāmaṇīr mādyaty atrabhramu-vallabho 'pi satataṃ tat kālakūṭaṃ viṣam <br />
               ity antaḥ-sva-kuṭumba-durnaya-parāmarśāgninā dahyate bāḍhaṃ vāḍava-nāmadheya-dahana-vyājena vārāṃ nidhiḥ //
                <span class="ref">VidSrk_33.27*(1045)</span></p>
            
            
            <p>kasyacit | (Skmsa.u.ka. 1696, vāṇī-kuṭila-lakṣmī-dharasya)</p>
            
            
            <p id="VidSrk_33.28*(1046)">
               yan mārgoddhura-gandha-vāta-kaṇikātaṅkārti-nānā-darīkoṇodañcad-uro-nigūhita-śiraḥ-pucchā harīṇāṃ gaṇāḥ <br />
               dṛpyad-durdama-gandha-sindhura-jayotkhāto 'pi kāmaṃ stutiḥ smero 'yaṃ śarabhaḥ parāṃ hṛdi ghṛṇām āyāti jāti-smaraḥ //
                <span class="ref">VidSrk_33.28*(1046)</span></p>
            
            
            <p>kasyacit | (Skmsa.u.ka. 1812, vallaṇasya)</p>
            
            
            <p id="VidSrk_33.29*(1047)">
               ekenāpi payodhinā jalamucas te pūritāḥ koṭiśo jāto nāsya kuśāgra-līna-tuhina-ślakṣṇo 'pi toya-vyayaḥ <br />
               āho śuṣyati daiva-dṛṣṭi-valanād ambhobhir ambho-mucaḥ saṃbhūyāpi vidhātum asya rajasi staimityam apy akṣamāḥ //
                <span class="ref">VidSrk_33.29*(1047)</span></p>
            
            
            <p>kasyacit | (Skmsa.u.ka. 1677, śabdārṇavasya)</p>
            
            
            <p id="VidSrk_33.30*(1048)">
               maryādā-bhaṅga-bhīter amita-rasatayā dhairya-gāmbhīrya-yogān na kṣubhyanty eva tāvan niyamita-salilāḥ sarvadaite samudrāḥ <br />
               āho kṣobhaṃ vrajeyuḥ kvacid api samaye daiva-yogāt tadānīṃ na kṣoṇī nādri-vargā na ca ravi-śaśinau sarvam ekārṇavaṃ syāt //
                <span class="ref">VidSrk_33.30*(1048)</span></p>
            
            
            <p>kasyacit | (Srkm 1680, suvarṇa-rekhasya)</p>
            
            
            <p id="VidSrk_33.31*(1049)">
               śrutaṃ dūre ratnākara iti paraṃ nāma jaladher na cāsmābhir dṛṣṭā nayana-patha-gamyasya maṇayaḥ <br />
               puro naḥ saṃprāptās taṭa-bhuvi salipsaṃ tu vasatām udagrāḥ kallolāḥ sphuṭa-vikaṭa-daṃṣṭrāś ca makarāḥ //
                <span class="ref">VidSrk_33.31*(1049)</span></p>
            
            
            <p id="VidSrk_33.32*(1050)">
               succhāyaṃ phala-bhāra-namra-śikharaṃ sarvārti-śānti-pradaṃ tvām ālokya mahīruhaṃ vayam amī mārgaṃ vihāyāgatāḥ <br />
               antas te yadi koṭarodara-calad-vyālāvalī-visphuradvaktodvānta-viṣānalātibhayadaṃ vandyas tadānīṃ bhavān //
                <span class="ref">VidSrk_33.32*(1050)</span></p>
            
            
            <p>kasyacit | (Skmsa.u.ka. 1883, vidyāyāḥ)</p>
            
            
            <p id="VidSrk_33.33*(1051)">
               parabhṛta-śiśo maunaṃ tāvan vidhehi nabhastalotpatana-vidhaye pakṣau syātāṃ na yāvad imau kṣamau <br />
               dhruvam itarathā draṣṭavyo 'si svajāti-vilakṣaṇadhvanita-kupita-dhvāṅkṣa-troṭī-puṭāhati-jarjaraḥ //
                <span class="ref">VidSrk_33.33*(1051)</span></p>
            
            
            <p>kasyacit | (Smvsū.mu. 14.9, Skmsa.u.ka. 1985, acala-siṃhasya)</p>
            
            
            <p id="VidSrk_33.34*(1052)">
               majjat-koṭhara-nakhara-kṣata-kṛtti-kṛttarakta-cchaṭāchurita-kesara-bhāra-kāyaḥ <br />
               siṃho 'py alaṅghya-mahimā harinām adheyaṃ dhatte jarat-kapir apīti kim atra vācyam //
                <span class="ref">VidSrk_33.34*(1052)</span></p>
            
            
            <p id="VidSrk_33.35*(1053)">
               kva malaya-taṭī janma-sthānaṃ kva te ca vanecarāḥ kva khalu paraśu-cchedaḥ kvāsau dig-antara-saṃgatiḥ <br />
               kva ca khara-śilā-paṭṭe ghṛṣṭiḥ kva paṅka-sarūpatā malayaja sakhe mā gāḥ khedaṃ guṇās tava dūṣaṇam //
                <span class="ref">VidSrk_33.35*(1053)</span></p>
            
            
            <p>kasyacit | (Skmsa.u.ka. 1895, malayajasya)</p>
            
            
            <p id="VidSrk_33.36*(1054)">
               vadata vidata-jambūdvīpa-saṃvṛtta-vārtāṃ katham api yadi dṛṣṭaṃ vārivāhaṃ vihāya <br />
               sariti sarasi sindhau cātakenārpito 'sāv api vahala-pipāsā-pāṃśulaḥ kaṇṭha-nālaḥ //
                <span class="ref">VidSrk_33.36*(1054)</span></p>
            
            
            <p>lakṣmīdharasya | (Skmsa.u.ka. 1962)</p>
            
            
            <p id="VidSrk_33.37*(1055)">
               uccair unmathitasya tena balinā daivena dhik-karmaṇā lakṣmīm asya nirasyato jalanidher jātaṃ kim etāvatā <br />
               gāmbhīryaṃ kim ayaṃ jahāti kim ayaṃ puṣṇāti nāmbhodharān maryādāṃ kim ayaṃ bhinatti kim ayaṃ na trāyate vāḍavam //
                <span class="ref">VidSrk_33.37*(1055)</span></p>
            
            
            <p>kasyacit | (Skmsa.u.ka. 1673, lakṣmīdharasya)</p>
            
            
            <p id="VidSrk_33.38*(1056)">
               unmukta-krama-hāri-meru-śikharāt krāmantam anyo dharaḥ ko 'tra tvāṃ śarabhī-kiśora-pariṣad-dhaureya dhartuṃ kṣamaḥ <br />
               tasmād durgam aśṛṅgala ghana-kalā-durlālitātman vraja tvad-vāsāya sa eva kīrṇa-kanaka-jyotsno girīṇāṃ patiḥ //
                <span class="ref">VidSrk_33.38*(1056)</span></p>
            
            
            <p>vallaṇasya (Skmsa.u.ka. 1811)</p>
            
            
            <p id="VidSrk_33.39*(1057)">
               durdināni praśāntāni dṛṣṭas tvaṃ tejasāṃ nidhiḥ <br />
               athāśāḥ pūrayann eva kiṃ meghair vyavadhīyate //
                <span class="ref">VidSrk_33.39*(1057)</span></p>
            
            
            <p id="VidSrk_33.40*(1058)">
               vyāpyāśāḥ śayitasya vīci-śikharair ullikhya khaṃ preṅkhataḥ sindhor locana-gocarasya mahimā teṣāṃ tanoty adbhutam <br />
               saṃśliṣṭāṅguli-randhra-līna-makara-grāhāvalir nīravo yair nāyaṃ kara-śuktikodara-laghur dṛṣṭo muner añjalau //
                <span class="ref">VidSrk_33.40*(1058)</span></p>
            
            
            <p>abhinandasya | (Skmsa.u.ka. 1681)</p>
            
            
            <p id="VidSrk_33.41*(1059)">
               bhekaiḥ koṭara-śāyibhir mṛtam iva kṣmāntargataṃ kacchapaiḥ pāṭhīnais pṛthu-paṅkapīṭha-luṭhanād asmin muhur mūrcchitam <br />
               tasminn eva sarasy akāla-jaladenāgatya tac ceṣṭitaṃ yenākumbha-nimagna-vanya-kariṇāṃ yūthaiḥ payaḥ pīyate //
                <span class="ref">VidSrk_33.41*(1059)</span></p>
            
            
            <p>dvandūkasya | (Bp 201, Svsu.ā. 843, dakṣiṇātyasya; Spdśā.pa. 777, akālajaladasya;
               Skmsa.u.ka. 1755, chittapasya)</p>
            
            
            <p id="VidSrk_33.42*(1060)">
               haṃho siṃha-kiśoraka tyajasi cet kopaṃ vadāmas tadā hatvainaṃ kariṇāṃ sahasram akhilaṃ kiṃ labdham āyuṣmatā <br />
               evaṃ kartum ahaṃ samartha iti ced dhiṅ mūrkha kiṃ sarvato nālaṃ plāvayituṃ jagaj-jala-nidhir dhairyam yad ālambate //
                <span class="ref">VidSrk_33.42*(1060)</span></p>
            
            
            <p>kasyacit | (Skmsa.u.ka. 1825, vīrya-mitrasya)</p>
            
            
            <p id="VidSrk_33.43*(1061)">
               satyaṃ pippala-pādapottama ghana-cchāyonnatena tvayā san-mārgo 'yam alaṃkṛtaḥ kim aparaṃ tvaṃ mūrti-bhedo hareḥ <br />
               kiṃ cānyat-phala-bhoga-kṛṣṭa-mukharās tvām āśritāḥ patriṇo yat-puṃskokila-kūjitaṃ vidadhate tan nānurūpaṃ param //
                <span class="ref">VidSrk_33.43*(1061)</span></p>
            
            
            <p>kasyacit | (Skmsa.u.ka. 1897, śālika-nāthasya)</p>
            
            
            <p id="VidSrk_33.44*(1062)">
               nyagrodhe phala-śālini sphuṭa-rasaṃ kiṃcit phalaṃ pacyate bījāny aṅkura-gocarāṇi katicit sidhyanti tatrāpi ca <br />
               ekas tatra sa kaścid aṅkura-varo badhnāti tām unnatiṃ yām adhyan yajanaḥ svamātaram iva klānti-cchide dhāvati //
                <span class="ref">VidSrk_33.44*(1062)</span></p>
            
            
            <p>śālikanāthasya | (Skmsa.u.ka. 1926, śālikasya)</p>
            
            
            <p id="VidSrk_33.45*(1063)">
               etasmin kusume svabhāva-mahati prāyo garīyaḥ phalaṃ ramyaṃ svādu sugandhi śītalam alaṃ prāptavyam ity āśayā <br />
               śālmalyāḥ paripāka-kāla-kalanā-rodhena kīraḥ sthito yāvat tat-puṭa-sandhi-nirgata-patat-tūlaṃ phalāt paśyati //
                <span class="ref">VidSrk_33.45*(1063)</span></p>
            
            
            <p>śālika-nāthasya | (Skmsa.u.ka. 1915)</p>
            
            
            <p id="VidSrk_33.46*(1064)">
               mādhuryād atiśaityataḥ śucitayā saṃtāpa-śāntyā dvayoḥ sthāne maitryam idaṃ payaḥ paya iti kṣīrasya nīrasya ca <br />
               tatrāpy arṇasi varṇanā sphurati me yat-saṃgatau vardhate dugdhaṃ yena puraiva cāsya suhṛdaḥ kvāthe svayaṃ kṣīyate //
                <span class="ref">VidSrk_33.46*(1064)</span></p>
            
            
            <p id="VidSrk_33.47*(1065)">
               dāraiḥ krīḍitam unmadaiḥ sura-guros tenaiva naivāmunā bhagnaṃ bhūri surāsura-vyatikare tenaiva naivāmunā <br />
               naivāyaṃ sa imaṃ nṛjaḥ sa iva vā naivaiṣa doṣākaraḥ ko 'yaṃ bhoḥ śaśinīva locanavatām arke kalaṅkaḥ samaḥ //
                <span class="ref">VidSrk_33.47*(1065)</span></p>
            
            
            <p>madhukūṭasya --</p>
            
            
            <p id="VidSrk_33.48*(1066)*">
               āyānti yānti satataṃ nīraṃ śiśiraṃ kharaṃ na gaṇayanti /<br />
               vidmo na hanta divasāḥ kasya kim ete kariṣyanti //
                <span class="ref">VidSrk_33.48*(1066)*</span></p>
            
            
            <p id="VidSrk_33.49*(1067)">
               upālabhyo nāyaṃ sakala-bhuvanāścarya-mahimā harer nābhī-padmaḥ prabhavati hi sarvatra niyatiḥ <br />
               yad atraiva brahmā pibati nijam āyur madhu punar vilumpanti svedādhikam amṛta-hṛdyaṃ madhulihaḥ //
                <span class="ref">VidSrk_33.49*(1067)</span></p>
            
            
            <p id="VidSrk_33.50*(1068)">
               yadā hatvā kṛtsnāṃ timira-paṭalīṃ jāta-mahimā jagan-netraṃ mitraḥ prabhavati gato 'sāv avasaraḥ <br />
               idānīm astādriṃ śrayati galitāloka-vibhavaḥ piśācā valgantu sthagayatu tamisraṃ ca kakubhaḥ //
                <span class="ref">VidSrk_33.50*(1068)</span></p>
            
            
            <p>kuśalanāthasya --</p>
            
            
            <p id="VidSrk_33.51*(1069)">
               upādhvaṃ tat pānthāḥ punar api saro mārga-tilakaṃ yad āsādya svecchaṃ viharatha vinīta-klama-bharāḥ <br />
               itas tu kṣārābdher jaraṭha-makara-kṣuṇṇa-payaso nivṛttiḥ kalyāṇī na punar avatāraḥ katham api //
                <span class="ref">VidSrk_33.51*(1069)</span></p>
            
            (Sksa.ka.ā. 4.97, Smvsū.mu. 31.12, Skmsa.u.ka. 1692, pāpākasya)
            
            
            <p id="VidSrk_33.52*(1070)">
               sa-līlaṃ haṃsānāṃ pibati nivaho yatra vimalaṃ jalaṃ tasmin mohāt sarasi rucire cātaka-yuvā <br />
               svabhāvād garvād vā na pibati payas tasya śakunaiḥ kim etenoccais tvaṃ bhavati laghimā vāpi sarasaḥ //
                <span class="ref">VidSrk_33.52*(1070)</span></p>
            
            
            <p>kasyacit | (Skmsa.u.ka. 1745, śakaṭī-yaśa-varasya)</p>
            
            
            <p id="VidSrk_33.53*(1071)">
               prasīda prārambhād virama vinayethāḥ krudham imāṃ hare jīmūtānāṃ dhvanir ayam udīrṇo na kariṇām <br />
               asaṃjñāḥ khalv ete jala-śikhi-maruddhūsa-nicayāḥ prakṛtyā garjanti tvayi tu bhuvanaṃ nirmadam idam //
                <span class="ref">VidSrk_33.53*(1071)</span></p>
            
            
            <p>amara-siṃhasya | (Skmsa.u.ka. 1820)</p>
            
            
            <p id="VidSrk_33.54*(1072)">
               akasmād unmatta praharasi kim adhva-kṣiti-ruhaṃ hradaṃ hastāghātair vidalasi kim utphulla-nalinam <br />
               tadā jānīmas te karivara balodgāram asamaṃ saṭāṃ suptasyāpi spṛśasi yadi pañcānana-śiśoḥ //
                <span class="ref">VidSrk_33.54*(1072)</span></p>
            
            
            <p>nārāyaṇasya | (Skmsa.u.ka. 1831)</p>
            
            
            <p id="VidSrk_33.55*(1073)">
               samudreṇāntasthas taṭa-bhuvi taraṅgair akaruṇaiḥ samutkṣipto 'smīti tvam iha paritāpaṃ tyaja maṇe <br />
               avaśyaṃ ko 'pi tvad-guṇa-paricayākṛṣṭa-hṛdayo narendras tvāṃ kuryān mukuṭa-makarī-cumbita-rucim //
                <span class="ref">VidSrk_33.55*(1073)</span></p>
            
            
            <p>kasyacit | (Skmsa.u.ka. 1718)</p>
            
            
            <p id="VidSrk_33.56*(1074)">
               aśoke śokārtaḥ kim asi bakule 'py ākula-manāḥ nirānandaḥ kunde saha ca sahakārair na ramase <br />
               kusumbhe viśrambhaṃ yad iha bhajase kaṇṭaka-śatair asaṃdigdhaṃ dagdha-bhramara bhavitāsi kṣata-vapuḥ //
                <span class="ref">VidSrk_33.56*(1074)</span></p>
            
            
            <p id="VidSrk_33.57*(1075)">
               pātaḥ pūṣṇo bhavati mahate naiva khedāya yasmāt kālenāstaṃ ka iha na gatā yānti yāsyanti cānye <br />
               etāvat tu vyathayati yadāloka-bāhyais tamobhis tasmin eva prakṛti-mahati vyomni labdho 'vakāśaḥ //
                <span class="ref">VidSrk_33.57*(1075)</span></p>
            
            
            <p id="VidSrk_33.58*(1076)">
               kaścit kaṣṭaṃ kirati karakā-jālam eko 'timātraṃ garjaty eva kṣipati viṣamaṃ vaidyutaṃ vahnim anyaḥ <br />
               sūte vātaṃ javanam aparas tena jānīhi tāvat kiṃ vyādatse vihaga vadanaṃ tatra tatrāmbuvāhe //
                <span class="ref">VidSrk_33.58*(1076)</span></p>
            
            
            <p id="VidSrk_33.59*(1077)">
               mā sañcaiṣīḥ phala-samudayaṃ mā ca patraiḥ pidhās tvaṃ rodhaḥ-śākhin vitara tad idaṃ dānam evānukūlam <br />
               nūnaṃ prāvṛt-samaya-kaluṣair ūrmibhis tāla-tuṅgair adya śvo vā sarid akaruṇā tvāṃ śriyā pātayitrī //
                <span class="ref">VidSrk_33.59*(1077)</span></p>
            
            
            <p id="VidSrk_33.60*(1078)">
               āmodais te diśi diśi gatair dūram ākṛṣyamāṇāḥ sākṣāl lakṣmyās tava malayaja draṣṭum abhyāgatāḥ smaḥ <br />
               paśyāmaḥ kiṃ subhaga bhavataḥ krīḍati kroḍa eva vyāḍas tubhyaṃ bhavatu kuśalaṃ muñca naḥ sādhayāmaḥ //
                <span class="ref">VidSrk_33.60*(1078)</span></p>
            
            
            <p>kasyacit (Spdśā.pa. 998, Smvsū.mu. 33.24, Skmsa.u.ka. 1892, acala-siṃhasya)</p>
            
            
            <p id="VidSrk_33.61*(1079)">
               aṇur api nanu naiva kroḍa-bhūṣāsya kācid paribhajasi yad etat tad-vibhūtis tathaiva <br />
               iha sarasi manojñe saṃtataṃ pātum ambhaḥ śrama-paribhava-magnāḥ ke na magnāḥ karīndrāḥ //
                <span class="ref">VidSrk_33.61*(1079)</span></p>
            
            
            <p>śrī-dharmakarasya --</p>
            
            
            <p id="VidSrk_33.62*(1080)">
               nabhasi niravalambe sīdatā dīrgha-kālaṃ tvad-abhimukha-niviṣṭottāna-cañcu-puṭena <br />
               jaladhara-jala-dhārā dūratas tāvad āstāṃ dhvanir api madhuras te na śrutaś cātakena //
                <span class="ref">VidSrk_33.62*(1080)</span></p>
            
            
            <p>acala-siṃhasya | (Bp 208, Smvsū.mu. 13.2, Skmsa.u.ka. 1952)</p>
            
            
            <p id="VidSrk_33.63*(1081)">
               śrama-parigatair vistīrṇa-śrīr asīti payaḥ paraṃ katipayam api tvatto 'smābhiḥ samudra samīhitam <br />
               kim asi nitarām uktṣubhormiḥ prasīda namo 'stu te pathi pathi śivāḥ santy asmākaṃ śataṃ kamalākarāḥ //
                <span class="ref">VidSrk_33.63*(1081)</span></p>
            
            
            <p>acalasya | (Skmsa.u.ka. 1690, kamala-guptasya)</p>
            
            
            <p id="VidSrk_33.64*(1082)">
               kakubhi kakubhi bhrāntvā bhrāntvā vilokya vilokitaṃ malayajasamo dṛṣṭo 'smābhirna ko 'pi mahīruhaḥ <br />
               upacitaraso dāhe cchede śilātalagharṣaṇe 'py adhikam adhikaṃ yat saurabhyaṃ tanoti manoharam //
                <span class="ref">VidSrk_33.64*(1082)</span></p>
            
            
            <p>taraṇi-nandinaḥ (Skmsa.u.ka. 1894)</p>
            
            
            <p id="VidSrk_33.65*(1083)">
               abhipatati ghanaṃ śṛṇoti garjāḥ sahati śilāḥ sahate taḍit-taraṅgān <br />
               visahati garutaṃ rutaṃ vidhatte jala-pṛṣate kiyate 'pi cātako 'yam //
                <span class="ref">VidSrk_33.65*(1083)</span></p>
            
            
            <p>acalasya (Skmsa.u.ka. 1953, acala-siṃhasya)</p>
            
            
            <p id="VidSrk_33.66*(1084)*">
               baddho 'si viddhi tāvan madhu-rasana vyasanam īdṛg etad iti /<br />
               anavahita-kamala-mīlana madhukara kiṃ viphalam utphalasi //
                <span class="ref">VidSrk_33.66*(1084)*</span></p>
            
            
            <p>tasyaiva --</p>
            
            
            <p id="VidSrk_33.67*(1085)*">
               hṛtvāpi vasu-sarvasvam amī te jaladāḥ sakhi /<br />
               mitrāpy apakurvanti vipriyāṇāṃ tu kā kathā //
                <span class="ref">VidSrk_33.67*(1085)*</span></p>
            
            
            <p id="VidSrk_33.68*(1086)">
               śrī-phalenāmunaivāyaṃ kurute kiṃ na vānaraḥ <br />
               hasaty ullasati preṅkhaty adhastād īkṣate janam //
                <span class="ref">VidSrk_33.68*(1086)</span></p>
            
            
            <p>taraṇi-nandinaḥ --</p>
            
            
            <p id="VidSrk_33.69*(1087)">
               anyo 'pi candana-taror mahanīya-mūrteḥ sekārtham utsahati tad-guṇa-baddha-tṛṣṇaḥ <br />
               śākhoṭakasya punar asya mahāśayo 'yam ambhoda eva śaraṇaṃ yadi nirguṇasya //
                <span class="ref">VidSrk_33.69*(1087)</span></p>
            
            
            <p id="VidSrk_33.70*(1088)">
               tvaṃ garja nāma visṛjāmbuda nāmbu nāma vidyul-latābhir abhitarjaya nāma bhūyaḥ <br />
               prācīna-karma-paratantra-nija-pravṛtter etasya paśya vihagasya gatis tvam eva //
                <span class="ref">VidSrk_33.70*(1088)</span></p>
            
            
            <p>kasyacit | (Skmsa.u.ka. 1963)</p>
            
            
            <p id="VidSrk_33.71*(1089)">
               āmanthinī-kalaśa eṣa sa-dugdha-sindhur vetraṃ ca vāsukir ayaṃ girir eṣa manthaḥ <br />
               saṃpraty upoḍha-mada-manthara-bāhu-daṇḍakaṇḍūyanāvasara eva surāsurāṇām //
                <span class="ref">VidSrk_33.71*(1089)</span></p>
            
            
            <p>bhaṭṭa-gaṇapateḥ --</p>
            
            
            <p id="VidSrk_33.72*(1090)">
               vyākurmahe bahu kim asya taroḥ sadaiva naisargiko 'yam upakāra-rasaḥ pareṣu <br />
               unmūlito 'pi marutā bata vāri-durgamārge yad atra jana-saṃkramatām upetaḥ //
                <span class="ref">VidSrk_33.72*(1090)</span></p>
            
            
            <p>kasyacit | (Skmsa.u.ka. 1884)</p>
            
            
            <p id="VidSrk_33.73*(1091)">
               visraṃ vapuḥ para-vadha-pravaṇaṃ ca karam tiryaktayaiva kathitaḥ sad-asad-vivekaḥ <br />
               itthaṃ na kiṃcid api cāru mṛgādhipasya tejas tu tat kim api yena jagad-varākam //
                <span class="ref">VidSrk_33.73*(1091)</span></p>
            
            
            <p>kasyacit | (Skmsa.u.ka. 1819, vasundharasya)</p>
            
            
            <p id="VidSrk_33.74*(1092)*">
               kasya tṛṣaṃ na kṣapayasi na payasi tava kathaya ke nimajjanti /<br />
               yadi san-mārga-jalāśaya nakro na kroḍam adhivasati //
                <span class="ref">VidSrk_33.74*(1092)*</span></p>
            
            
            <p>vīrasya --</p>
            
            
            <p id="VidSrk_33.75*(1093)*">
               na sphūrjati na ca garjati na ca karakāḥ kirati sṛjati na ca taḍitaḥ /<br />
               na ca vinimuñcati vātyāṃ varṣati nibhṛtaṃ mahā-meghaḥ //
                <span class="ref">VidSrk_33.75*(1093)*</span></p>
            
            
            <p id="VidSrk_33.76*(1094)*">
               na bhavatu kathaṃ kadambaḥ pratipratīka-prarūḍha-ghana-pulakaḥ /<br />
               viśvaṃ dhinoti jaladaḥ pratyupakāra-spṛhā-rahitaḥ //
                <span class="ref">VidSrk_33.76*(1094)*</span></p>
            
            
            <p>acala-siṃhasya --</p>
            
            
            <p id="VidSrk_33.77*(1095)">
               karaṃ prasārya sūryeṇa dakṣiṇāśāvalambinā <br />
               na kevalam anenātmā divaso 'pi laghūkṛtaḥ //
                <span class="ref">VidSrk_33.77*(1095)</span></p>
            
            
            <p id="VidSrk_33.78*(1096)">
               na śakyaṃ sneha-pātrāṇāṃ vitānaṃ ca virūkṣaṇam <br />
               dahyamānāny api snehavyaktiṃ kṛtvā sphuṭanti yat //
                <span class="ref">VidSrk_33.78*(1096)</span></p>
            
            
            <p id="VidSrk_33.79*(1097)">
               nālambanāya dharaṇir na tṛṣārti-śāntyai saptāpi vāri-nidhayo na dhanāya meruḥ <br />
               pūrvārjitāśubha-vaśīkṛta-pauruṣasya kalpa-drumo 'pi na samīhitam ātanoti //
                <span class="ref">VidSrk_33.79*(1097)</span></p>
            
            
            <p id="VidSrk_33.80*(1098)">
               āśvāsya parvata-kulaṃ tapanoṣṇa-taptam uddāma-dāva-vidhurāṇi ca kānanāni <br />
               nānā-nadīnada-śatāni ca pūrayitvā rikto 'si yaj jalada saiva tavonnatā śrīḥ //
                <span class="ref">VidSrk_33.80*(1098)</span></p>
            
            
            <p>kasyacit | (Spdśā.pa. 778, Skmsa.u.ka. 1941)</p>
            
            
            <p id="VidSrk_33.81*(1099)">
               ye pūrvaṃ paripālitāḥ phala-dala-cchāyādibhiḥ patriṇo viśrāma-drumaṃ kathyatāṃ tava vipat-kāle kva te sāmpratam <br />
               etāḥ saṃnidhi-mātra-kalpita-puraskārās tu dhanyās tvaco yāsāṃ chedanam antareṇa patito nāyaṃ kuṭhāras tvayi //
                <span class="ref">VidSrk_33.81*(1099)</span></p>
            
            
            <p>vittokasya | (Spdśā.pa. 985, Skmsa.u.ka. 1919)</p>
            
            
            <p id="VidSrk_33.82*(1100)">
               dūraṃ yadi kṣipasi bhīma-javair marudbhiḥ sañcūrṇayasy api dṛḍhaṃ yadi vā śilābhiḥ <br />
               saudāminībhir asakṛd yadi haṃsi cakṣur nānyā gatis tad api vārida cātakasya //
                <span class="ref">VidSrk_33.82*(1100)</span></p>
            
            
            <p id="VidSrk_33.83*(1101)">
               yasyodare bahu-manoratha-manthareṇa saṃcintitaṃ kim api cetasi cātakena <br />
               hā kaṣṭa miṣṭa-phaladāna-vidhāna-hetor ambhodharāt patati saṃprati vajrapātaḥ //
                <span class="ref">VidSrk_33.83*(1101)</span></p>
            
            
            <p>laḍaha-candrasya | (Skmsa.u.ka. 1957)</p>
            
            
            <p id="VidSrk_33.84*(1102)">
               deve kāla-vaśaṃ gate savitari prāpyāntarā-saṃgatiṃ hanta dhvānta kim edhase diśi diśi vyomnaḥ pratispardhayā <br />
               tasyaivāstam upeyuṣaḥ kara-śatāny ādāya vidhvaṃsayann eṣa tvāṃ kalitaḥ kalābhir udayaty agre śaśī pārvaṇaḥ //
                <span class="ref">VidSrk_33.84*(1102)</span></p>
            
            
            <p id="VidSrk_33.85*(1103)">
               dhanyas tvaṃ sahakāra saṃprati phalaiḥ kākān śukān pūrayan pūrvaṃ tu tvayi mukta-mañjari-bharonnidre ya indindaraḥ <br />
               ākrīḍan nimiṣaṃ sa naiti phalitaṃ yat tvāṃ vikaśaika-mut tad-dharmo 'sya phalāśayā paricayaḥ kalpa-drume 'py asti kim //
                <span class="ref">VidSrk_33.85*(1103)</span></p>
            
            
            <p>vallabhasya | (Skmsa.u.ka. 1791)</p>
            
            
            <p id="VidSrk_33.86*(1104)">
               yaḥ pūrvaṃ sphuṭad-asthi-saṃpuṭa-mukhe niryat-pravālāṅkuro prāyaḥ sa dvidalādika-krama-vaśād ārabdha-śākā-śataḥ <br />
               snigdhaṃ pallavito ghanaṃ mukulitaḥ sphāra-cchaṭaṃ puṣpitaḥ sotkarṣaṃ phalito bhṛśaṃ ca vinataḥ ko 'py eṣa cūta-drumaḥ //
                <span class="ref">VidSrk_33.86*(1104)</span></p>
            
            
            <p>kasyacit | (Spdśā.pa. 1019, hetukasya; Smvsū.mu. 33.17, harṣasya; Skmsa.u.ka. 1904)</p>
            
            
            <p id="VidSrk_33.87*(1105)">
               jāyante bahavo 'tra kacchapa-kule kiṃ tu kvacit kacchapī naikāpy ekam asūta nāpi ca punaḥ sūtena vā soṣyate <br />
               ākalpaṃ dharaṇī-dharodvahanataḥ saṃkoca-khinnātmano yaḥ kūrmasya dināni nāma katicid viśrāma-dāna-kṣamaḥ //
                <span class="ref">VidSrk_33.87*(1105)</span></p>
            
            
            <p>hanūmataḥ | (Skmsa.u.ka. 1643, śatānandasya)</p>
            
            
            <p id="VidSrk_33.88*(1106)">
               bhava-kāṣṭha-mayī nāma nauke hṛdayavaty asi <br />
               parakīyair aparathā katham ākṛṣyase guṇaiḥ //
                <span class="ref">VidSrk_33.88*(1106)</span></p>
            
            
            <p id="VidSrk_33.89*(1107)*">
               bhagavati yāmini vande tvayi bhuvi dṛṣṭaḥ pativratā-dharmaḥ /<br />
               gatavati rajanī-nāthe kajjala-malinaṃ vapur vahasi //
                <span class="ref">VidSrk_33.89*(1107)*</span></p>
            
            
            <p id="VidSrk_33.90*(1108)">
               dhig etad gāmbhīryaṃ dhig amṛtamayatvaṃ ca jaladher dhig etāṃ drāghīyaḥ-pracalatara-kallola-bhujatām <br />
               yad etasyaivāgre kavalita-tanur dāva-dahanair na tīrāraṇyānī salila-culukenāpy upakṛtā //
                <span class="ref">VidSrk_33.90*(1108)</span></p>
            
            
            <p>kaṇikākārasya | (Skmsa.u.ka. 1695, kapāleśvarasya)</p>
            
            
            <p id="VidSrk_33.91*(1109)">
               ambhonidher anavagīta-guṇaika-rāśer uccaiḥśrava-prabhṛtiṣu prasabhaṃ hṛteṣu <br />
               āśvāsanaṃ yad avakṛṣṭam abhūn maharṣe toyaṃ tvayā tad api niṣkaruṇena pītam //
                <span class="ref">VidSrk_33.91*(1109)</span></p>
            
            
            <p>vanārohasya --</p>
            
            
            <p id="VidSrk_33.92*(1110)*">
               katipaya-divasa-sthāyini mada-kāriṇi yauvane durātmānaḥ /<br />
               vidadhati tathāparādhaṃ janmaiva yathā vṛthā bhavati //
                <span class="ref">VidSrk_33.92*(1110)*</span></p>
            
            
            <p>kasyacit | (Spdśā.pa. 1124, Smvsū.mu. 30.2; Skmsa.u.ka. 1738, bhojadevasya)</p>
            
            
            <p id="VidSrk_33.93*(1111)">
               praśāntāḥ kallolāḥ stimita-masṛṇaṃ vāri vimalaṃ vinīto 'yaṃ veśaḥ śamam iva nadīnāṃ kathayati <br />
               tathāpy āsāṃ tais tais tarubhir abhitas tīra-patitaiḥ sa evāgre buddhau pariṇamati ruddho 'py avinayaḥ //
                <span class="ref">VidSrk_33.93*(1111)</span></p>
            
            
            <p>śabdārṇavasya | (Smvsū.mu. 30.4, Skmsa.u.ka. 1740, kasyacit)</p>
            
            
            <p id="VidSrk_33.94*(1112)*">
               satataṃ yā madhyasthā prathayati yaṣṭiḥ pratiṣṭhitāsīti /<br />
               puṣkariṇi kim idam ucitaṃ tāṃ cedānīm adho nayasi //
                <span class="ref">VidSrk_33.94*(1112)*</span></p>
            
            
            <p>kuśalanāthasya --</p>
            
            
            <p id="VidSrk_33.95*(1113)*">
               kṛtam idam asādhu hariṇaiḥ śirasi tarūṇāṃ davānale jvalati /<br />
               ājanma keli-bhavanaṃ yad bhītair ujjhitaṃ vipinam //
                <span class="ref">VidSrk_33.95*(1113)*</span></p>
            
            
            <p>khadirasya --</p>
            
            
            <p id="VidSrk_33.96*(1114)">
               vidhvastā mṛga-pakṣiṇo vivaśatāṃ nītāḥ sthalī-devatā dhūmair antaritāḥ svabhāva-malinair āśā mahī-tāpitāḥ <br />
               bhasmīkṛtya sa-puṣpa-pallava-phalāṃs tāṃs tān mahā-pādapān nirvṛttena davānalena vihitaṃ valmīka-śeṣaṃ vanam //
                <span class="ref">VidSrk_33.96*(1114)</span></p>
            
            
            <p>kasyacit (Spdśā.pa. 1159, Smvsū.mu. 34.5 both anonymous, Skmsa.u.ka. 1271 yogeśvarasya)</p>
            
            
            <p id="VidSrk_33.97*(1115)">
               karṇāhati-vyatikaraṃ kariṇāṃ vipakṣadānaṃ vyavasyati madhuvrata eṣa tiktam <br />
               smartavyatām upagateṣu saroruheṣu dhik jīvita-vyasanam asya malīmasasya //
                <span class="ref">VidSrk_33.97*(1115)</span></p>
            
            
            <p id="VidSrk_33.98*(1116)">
               citraṃ tad eva mahad aśmasu tāpaneṣu yad nodgiranty analam indukarābhimṛṣṭāḥ <br />
               saṃbhāvyate 'pi kim idaṃ nu yathendukāntās te pāvanaṃ ca śiśiraṃ ca rasaṃ sṛjanti //
                <span class="ref">VidSrk_33.98*(1116)</span></p>
            
            
            <p id="VidSrk_33.99*(1117)*">
               dāha-ccheda-nikāṣair ati pariśuddhasya te vṛthā garimā /<br />
               yad asi tulām adhirūḍhaṃ kāṃcana guñjāphalaiḥ sārdham //
                <span class="ref">VidSrk_33.99*(1117)*</span></p>
            
            
            <p>surabheḥ | (Skmsa.u.ka. 1734, bāṇasya)</p>
            
            
            <p id="VidSrk_33.100*(1118)">
               sindhor uccaiḥ pavana-calanād utsaladbhis taraṅgais kūlaṃ nīto hṛta-vidhi-vaśād dakṣiṇāvarta-śaṅkhaḥ <br />
               dagdhaḥ kiṃ vā na bhavati masī ceti saṃdehinībhiḥ śāmbūkābhiḥ saha paricito nīyate pāmarībhiḥ //
                <span class="ref">VidSrk_33.100*(1118)</span></p>
            
            
            <p>sucaritasya | (Skmsa.u.ka. 1715, anurāga-devasya)</p>
            
            
            <p id="VidSrk_33.101*(1119)*">
               chidraṃ maṇer guṇārthaṃ nāyaka-pada-hetur asya tāralyam /<br />
               katham anyatheśvarāṇāṃ viluṭhati hṛdaye ca maulau ca //
                <span class="ref">VidSrk_33.101*(1119)*</span></p>
            
            
            <p id="VidSrk_33.102*(1120)">
               pariṇati-sukumāra svādu-mākanda nindāṃ katham iva tava bhṛṣṭo rājakīraḥ karotu <br />
               anavadhi-kaṭhinatvaṃ nārikerasya yasmin vaśika-hṛdaya-vṛtter lupta-sāra-śriyaś ca //
                <span class="ref">VidSrk_33.102*(1120)</span></p>
            
            
            <p id="VidSrk_33.103*(1121)*">
               kiṃpāka pāke bahir eva rakta tiktāsitāntar dṛśi kāntim eṣi /<br />
               etāvatā kākam apāsya kasya hṛt-prīti-bhittis tvam idaṃ na jāne //
                <span class="ref">VidSrk_33.103*(1121)*</span></p>
            
            
            <p>buddhākaraguptasya</p>
            
            
            <p id="VidSrk_33.104*(1122)">
               vigarjām unmuñca tyaja taralatām arṇava manāg ahaṅkāraḥ ko 'yaṃ katipaya-maṇi-grāva-guḍakaiḥ <br />
               dṛśaṃ merau dadyāḥ sa hi maṇimaya-prastha-mahito mahā-maunaḥ sthairyād atha bhuvanam eva sthirayati //
                <span class="ref">VidSrk_33.104*(1122)</span></p>
            
            
            <p>kasyacit | (Skmsa.u.ka. 1688, śatānandasya)</p>
            
            
            <p id="VidSrk_33.105*(1123)">
               ājñām eva muner nidhāya śirasā vindhyācala sthīyatām atyuccaiḥ padam icchatā punar iyaṃ no laṅghanīyā tvayā <br />
               mainākādi-mahīdhra-labdha-vasatiṃ yaḥ pītavān ambudhiṃ tasya tvāṃ gilataḥ kapola-milana-kleśo 'pi kiṃ jāyate //
                <span class="ref">VidSrk_33.105*(1123)</span></p>
            
            
            <p>kasyacit | (Skmsa.u.ka. 1703, śālūkasya)</p>
            
            
            <p id="VidSrk_33.106*(1124)">
               abhyudyat-kavala-graha-praṇayinas te śallakī-pallavās tac cāsphāla-sahaṃ saraḥ kṣiti-bhṛtām ity asti ko nihnute <br />
               danta-stambha-niṣaṇṇa-niḥsaha-karaḥ śvāsair atiprāṃśubhir yenāyaṃ virahī tu vāraṇa-patiḥ svāmin sa vindhyo bhavān //
                <span class="ref">VidSrk_33.106*(1124)</span></p>
            
            
            <p>|| ity anyāpadeśa-vrajyā ||</p>
            
            
            <p>||33||</p>
            
            </div>
         
         <div id="d1e22870">
            
            <h3>34. tato vāta-vrajyā</h3>
            
            <p id="VidSrk_34.1*(1125)">
               uddāma-dviradāvalūna-bisinī-saurabhya-saṃbhāvitavyomānaḥ kalahaṃsa-kampita-garut-pālī-marun-māṃsalāḥ <br />
               dūrottāna-taraṅga-laṅghana-jalā-jaṅghāla-garva-spṛśaḥ karpūra-drava-śīkarair iva diśo limpanti pampānilāḥ //
                <span class="ref">VidSrk_34.1*(1125)</span></p>
            
            
            <p id="VidSrk_34.2*(1126)">
               andhrī-nīrandhra-pīna-stana-taṭa-luṭhanāyāsamanda-pracārāś cārūnnullāsayanto draviḍa-vara-vadhū-hāri-dhammilla-bhārān <br />
               jighrantaḥ siṃhalīnāṃ mukha-kamala-malaṃ keralīnāṃ kapolaṃ cumbanto vānti mandaṃ malaya-parimalā vāyavo dākṣiṇātyāḥ //
                <span class="ref">VidSrk_34.2*(1126)</span></p>
            
            
            <p>vasukalpasya (Skmsa.u.ka. 443)</p>
            
            
            <p id="VidSrk_34.3*(1127)">
               latāṃ puṣpavatīṃ spṛṣṭvā kṛta-snāno jalāśaye <br />
               punas tat-saṅga-śaṅkīva vāti vātaḥ śanaiḥ śanaiḥ //
                <span class="ref">VidSrk_34.3*(1127)</span></p>
            
            
            <p>vinaya-devasya --</p>
            
            
            <p id="VidSrk_34.4*(1128)">
               kāntā-karṣaṇa-lola-kerala-vadhū-dhamilla-mallī-rajaś caurāś coḍa-nitambinī-stana-taṭe niṣpandatām āgatāḥ <br />
               revā-śīkara-dhāriṇo 'ndhra-murala-strī-māna-mudrābhidoaḥ vātā vānti navīna-kokila-vadhū-hūṅkāra-vācālitāḥ //
                <span class="ref">VidSrk_34.4*(1128)</span></p>
            
            
            <p>śrīkaṇṭhasya --</p>
            
            
            <p id="VidSrk_34.5*(1129)">
               dhunānaḥ kāverī-parisara-bhuvaś campaka-tarūn marun mandaṃ kunda-prakara-makarandān avakiran <br />
               priya-premākarṣa-cyuta-racanam āmūla-saralaṃ lalāṭe lāṭīnāṃ luṭhitam alakaṃ tāṇḍavayati //
                <span class="ref">VidSrk_34.5*(1129)</span></p>
            
            
            <p>(Skmsa.u.ka. 447)</p>
            
            
            <p id="VidSrk_34.6*(1130)">
               vahati lalita-mandaḥ kāminī-māna-bandhaṃ ślathayitum ayam eko dakṣiṇo dākṣiṇātyaḥ <br />
               vitarati ghana-sārāmodam antar-dhunāno jaladhi-jala-taraṅgān khelayan gandha-vāhaḥ //
                <span class="ref">VidSrk_34.6*(1130)</span></p>
            
            
            <p id="VidSrk_34.7*(1131)">
               bhuktvā ciraṃ dakṣiṇa-dig-vadhūm imāṃ vihāya tasyā bhayataḥ śanaiḥ śanaiḥ <br />
               sa-gandha-sārādi-kṛtāṅga-bhūṣaṇaḥ prayāty udīcīṃ dayitām ivānilaḥ //
                <span class="ref">VidSrk_34.7*(1131)</span></p>
            
            
            <p id="VidSrk_34.8*(1132)">
               vāti vyasta-lavaṅga-lodhra-lavalī-kuñjaḥ karañja-drumān ādhunvann upabhuktam uktamuralātoyormi-mālā-jaḍaḥ <br />
               svairaṃ dakṣiṇa-sindhu-kūla-kadalī-kacchopakaṇṭhodbhavaḥ kāverī-taṭa-tāḍi-tāḍana-taṭatkārottaro mārutaḥ //
                <span class="ref">VidSrk_34.8*(1132)</span></p>
            
            
            <p id="VidSrk_34.9*(1133)">
               cumbann ānanam āluṭhan stana-taṭīm āndolayan kuntalaṃ vyasyann aṃśuka-pallavaṃ manasija-krīḍāṃ samullāsayan <br />
               aṅgaṃ vihvalayan mano vikalayan mānaṃ samunmūlayan nārīṇāṃ malayānilaḥ priya iva pratyaṅgam āliṅgati //
                <span class="ref">VidSrk_34.9*(1133)</span></p>
            
            
            <p>(Skmsa.u.ka. 441)</p>
            
            
            <p id="VidSrk_34.10*(1134)">
               alīnāṃ mālābhir viracita-jaṭā-bhāra-mahimā parāgaiḥ puṣpāṇām uparacita-bhasma-vyatikaraḥ <br />
               vanānām ābhoge kusumavati puṣpoccaya-paro marun mandaṃ mandaṃ vicarati parivrājaka iva //
                <span class="ref">VidSrk_34.10*(1134)</span></p>
            
            
            <p>(Skmsa.u.ka. 437)</p>
            
            
            <p id="VidSrk_34.11*(1135)">
               śaṣpa-śyāmalitāla-vāla-nipatat-kulyājala-plāvitakrīḍodyāna-niketanājira-juṣām aspṛṣṭa-bhū-reṇavaḥ <br />
               suptaṃ saṃprati bodhayanti śanakaiś ceto-bhuvaṃ kāmināṃ pratyagra-sphuṭa-mallikā-surabhayaḥ sāyanṃtanā vāyavaḥ //
                <span class="ref">VidSrk_34.11*(1135)</span></p>
            
            
            <p>acala-siṃhasya --</p>
            
            
            <p id="VidSrk_34.12*(1136)">
               adyābhogini gāḍha-marma-nivahe harmāgra-vedī-juṣāṃ sadyaś candana-śoṣiṇi stana-taṭe saṅge kuraṅgī-dṛśām <br />
               prāyaḥ praślathayanti puṣpa-dhanuṣaḥ puṣpākare niṣṭhite nirvedaṃ nava-mallikā-surabhayaḥ sāyaṃ nayā vāyavaḥ //
                <span class="ref">VidSrk_34.12*(1136)</span></p>
            
            
            <p>śatānandasya --</p>
            
            
            <p id="VidSrk_34.13*(1137)">
               śiśira-śīkara-vāhini mārute carati śīta-bhayād iva satvaraḥ <br />
               manasijaḥ praviveśa viyoginīhṛdayam āhita-śoka-hutāśanaḥ //
                <span class="ref">VidSrk_34.13*(1137)</span></p>
            
            
            <p>kumāradāsasya --</p>
            
            
            <p id="VidSrk_34.14*(1138)">
               dīrghān muktaḥ sapadi malayādhitya-kāyāḥ prasaṅgād āviṣkurvan praṇaya-piśunaṃ saurabhaṃ candanasya <br />
               mandaṃ mandaṃ nipatati cirād āgato mādhavīṣu vyākurvāṇo bhayam iva paraṃ dākṣiṇo gandhavāhaḥ //
                <span class="ref">VidSrk_34.14*(1138)</span></p>
            
            
            <p>madhuśīlasya --</p>
            
            
            <p id="VidSrk_34.15*(1139)">
               prabhāte sannaddha-stanita-mahimānaṃ jaladharaṃ spṛśantaḥ sarvatra sphuṭita-vana-mallī-surabhayaḥ <br />
               amī mandaṃ mandaṃ surata-samara-śrānta-taruṇīlalāṭa-svedāmbhaḥ-kaṇa-parimuṣo vānti marutaḥ //
                <span class="ref">VidSrk_34.15*(1139)</span></p>
            
            
            <p>(Skmsa.u.ka. 457)</p>
            
            
            <p id="VidSrk_34.16*(1140)*">
               surata-bhara-khinna-pannaga-vilāsinī-pāna-keli-jarjaritaḥ /<br />
               punar iha virahi-śvāsair malaya-marun māṃsalī-bhavati //
                <span class="ref">VidSrk_34.16*(1140)*</span></p>
            
            
            <p id="VidSrk_34.17*(1141)">
               ete pallī-parivṛḍha-vadhū-prauḍha-kandarpa-kelikliṣṭāpīta-stana-parisara-sveda-saṃpad-vipakṣāḥ <br />
               vānti svairaṃ sarasi sarasi kroḍa-daṃṣṭrā-vimardatruṭyad-gundrā-parimala-guṇa-grāhiṇo gandhavāhāḥ //
                <span class="ref">VidSrk_34.17*(1141)</span></p>
            
            
            <p>(Skmsa.u.ka. 440)</p>
            
            
            <p id="VidSrk_34.18*(1142)">
               nādhanyaiḥ śaṅkha-pāṇeḥ kṣaṇa-dhṛta-gatayaḥ prāṃśubhiś candrakāntaprāsādair dvārakāyāṃ taralita-caramāmbhodhi-nīrāḥ samīrāḥ <br />
               sevyante nitya-mādyat-kari-kāṭhina-karā-sphāla-kāla-prabuddhakrudhyat-pañcānanāgra-dhvani-bhara-vigalad-guggulūdgāra-garbhāḥ //
                <span class="ref">VidSrk_34.18*(1142)</span></p>
            
            
            <p id="VidSrk_34.19*(1143)">
               hima-sparśād aṅge ghana-pulaka-jālaṃ vidadhataḥ pika-troṭī-truṭyad-vikaca-sahakārāṅkura-lihaḥ <br />
               amī svairaṃ svairaṃ malaya-maruto vānti dinajaṃ dināpāye cakṣuḥ-klamam apaharanto mṛgadṛśām //
                <span class="ref">VidSrk_34.19*(1143)</span></p>
            
            
            <p id="VidSrk_34.20*(1144)">
               ayam uṣasi vinidra-drāviḍī-tuṅga-pīnastana-parisara-sāndra-sveda-bindūpamardī <br />
               sruta-malayaja-vṛkṣa-kṣīra-saurabhya-sabhyo vahati sakhi bhujaṅgī-bhukta-śesaḥ samīraḥ //
                <span class="ref">VidSrk_34.20*(1144)</span></p>
            
            
            <p>kasyacit | (sa.u.ka. 456)</p>
            
            
            <p id="VidSrk_34.21*(1145)">
               ye dolākelikārāḥ kim api mṛga-dṛśāṃ manyu-tantu-cchido ye sadyaḥ śṛṅgāra-dīkṣā-vyatikara-guravo ye ca loka-traye 'pi <br />
               te kaṇṭhe loṭhayantaḥ para-bhṛta-vayasāṃ pañcamaṃ rāga-rājaṃ vānti svairaṃ samīrāḥ smara-vijaya-mahā-sākṣiṇo dākṣiṇātyāḥ //
                <span class="ref">VidSrk_34.21*(1145)</span></p>
            
            
            <p>rājaśekharasya | (Vsbvi.śā.bha. 1.27, Spdśā.pa. 3816, Smvsū.mu. 59.29, Skmsa.u.ka.
               444)</p>
            
            
            <p id="VidSrk_34.22*(1146)">
               daronmīlac-cūḍa-prakara-mukulodgāra-surabhiḥ latālāsya-krīḍā-vidhi-niviḍa-dīkṣā-paricayaḥ <br />
               vibhindann udyānāny atanu-makaranda-drava-hara śrama-svairo vāyur manasija-śarair jarjarayati //
                <span class="ref">VidSrk_34.22*(1146)</span></p>
            
            
            <p id="VidSrk_34.23*(1147)">
               śrāntāś cūta-vanāni kuñja-paṭala-preṅkholanād unmiṣanmallī-kuḍmala-sāndra-saurabha-sarit-saṃsyanda-śṛṅgāriṇaḥ <br />
               ete saṃvasathopakaṇṭha-vilasad-vṛṣṭy-ambu-vīcī-cayonmīlad-bāla-tuṣāra-śīkara-kirau krīḍanti jhañjhānilāḥ //
                <span class="ref">VidSrk_34.23*(1147)</span></p>
            
            
            <p>buddhākara-guptasya --</p>
            
            
            <p>|| iti vāta-vrajyā ||</p>
            
            <p>||34||</p>
            
            </div>
         
         <div id="d1e23329">
            
            <h3>35. tato jāti-vrajyā</h3>
            
            <p id="VidSrk_35.1*(1148)">
               ajājī-jambāle rajasi maricānāṃ ca luṭhitāḥ kaṭutvād uṣṇatvāj janita-rasanauṣṭha-vyatikarāḥ <br />
               anirvāṇotthena prabalatara-tailākta-tanavo mayā sadyo bhṛṣṭāḥ katipaya-kavayyaḥ kavalitāḥ //
                <span class="ref">VidSrk_35.1*(1148)</span></p>
            
            
            <p id="VidSrk_35.2*(1149)">
               grīvābhaṅābhirāmaṃ muhur anupatati syandane datta-dṛṣṭiḥ paścārdhena praviṣṭaḥ śarapatana-bhayād bhūyasā pūrva-kāyam <br />
               śaṣpair ardhāvalīḍhaiḥ śrama-vivṛta-mukha-bhraṃśibhiḥ kīrṇa-vartmā paśyodagra-plutatvād viyati bahutaraṃ stokam urvyāṃ prayāti //
                <span class="ref">VidSrk_35.2*(1149)</span></p>
            
            
            <p>kālidāsasya | (śak. 1.7 Han. 4.3, Smk 93.1, Pmt 177, Ssm 993, Kvv 32, Ipk 42, Kpd,
               83, Aś p.74 ad. 20.23, Ekāvalī p.101, Ak, p. 327, Amd 127, Vyk 2.120, Srb 207.7)</p>
            
            
            <p id="VidSrk_35.3*(1150)">
               svairaṃ cakrānuvṛttyā muhur upari paribhramya samyak kṛtāsthaḥ kṣiptādho-dṛṣṭi-lakṣyī-kṛta-pala-śakalaḥ pakkaṇa-prāṅgaṇeṣu <br />
               tīvrādhaḥ-pāta-puñjī-kṛta-vitata-calat-pakṣa-pālī-viśālaś cillaś cāṇḍāla-pallī-piṭhara-jaṭharataḥ proddharaty ardha-dagdham //
                <span class="ref">VidSrk_35.3*(1150)</span></p>
            
            
            <p>kasyacit --</p>
            
            
            <p id="VidSrk_35.4*(1151)">
               udgrīvā vivṛtāruṇāsya-kuharās tṛṣṇācalat-tālavaḥ pakṣā-saṃbhava-vepamāna-tanavaḥ proḍḍīya kiṃcin muhuḥ <br />
               anyonyākṣamiṇaḥ śarāri-śiśavaḥ prātar nadī-rodhasi prāleyāmbu pibanti vīraṇa-dala-droṇī praṇālī-srutam //
                <span class="ref">VidSrk_35.4*(1151)</span></p>
            
            
            <p>kasyacit | (Srkm 1330)</p>
            
            
            <p id="VidSrk_35.5*(1152)">
               rajju-kseparayonnamad-bhuja-latā-vyaktaika-pārśva-stanī sūtra-ccheda-vilola-śaṅkha-valaya-śreṇī-jhaṇat-kāriṇī <br />
               tiryag-vistṛta-pīvaroru-yugalā pṛṣṭhān ativyākṛtābhoga-śroṇir udasyati pratimuhuḥ kūpād apaḥ pāmarī //
                <span class="ref">VidSrk_35.5*(1152)</span></p>
            
            
            <p>kasyacit | (Skmsa.u.ka. 2004, śaraṇasya)</p>
            
            
            <p id="VidSrk_35.6*(1153)">
               pakṣābhyāṃ sahitau prasārya caraṇāv ekaikaśaḥ pārśvayor ekīkṛtya śirodharopari śanaiḥ pāṇḍūdare pakṣatī <br />
               nidrāśeṣa-viśeṣa-rakta-nayano niryāya nīḍodarād āsṛkkānta-vidāritānana-puṭaḥ pārāvato jṛmbhate //
                <span class="ref">VidSrk_35.6*(1153)</span></p>
            
            
            <p>bhṛṅgārasya | (Skmsa.u.ka. 2025)</p>
            
            
            <p id="VidSrk_35.7*(1154)">
               prātar vāra-vilāsinī-jana-raṇan mañjīra-mañju-svanair udbuddhaḥ paridhūya pakṣati-puṭaṃ pārāvataḥ sa-spṛham <br />
               kiṃcit kuñcita-locanāṃ sahacarīṃ saṃcumbya cañcvā ciraṃ manāndolita-kaṇṭha-kuṇṭhita-galaḥ sotkaṇṭham utkūjati //
                <span class="ref">VidSrk_35.7*(1154)</span></p>
            
            
            <p>vikramāditya-tapasvinoḥ | (Skmsa.u.ka. 2024, vikramādityasya)</p>
            
            
            <p id="VidSrk_35.8*(1155)">
               utplutya dūraṃ paridhūya pakṣāvadho nirīkṣya kṣaṇa-baddha-lakṣyaḥ <br />
               madhye-jalaṃ buḍḍati datta-jhampaḥ samatsyam utsarpati matsya-raṅkaḥ //
                <span class="ref">VidSrk_35.8*(1155)</span></p>
            
            
            <p>vākpati-rājasya | (Skmsa.u.ka. 2031, kasyacit)</p>
            
            
            <p id="VidSrk_35.9*(1156)">
               nīḍād apakramya vidhūya pakṣau vṛkṣāgram āruhya tataḥ krameṇa <br />
               udgrīvam utpuccham udeka-pādam uccūḍam ukūjati tāmra-cūḍaḥ //
                <span class="ref">VidSrk_35.9*(1156)</span></p>
            
            
            <p>madhoḥ | (Skmsa.u.ka. 2032 kasyacit)</p>
            
            
            <p id="VidSrk_35.10*(1157)">
               aṅguṣṭhākrama-yantritāṅgulir adhaḥ pādārdha-nīruddha-bhūr pārśvodvega-kṛto nihatya kaphaṇi-dvandvena daṃśān muhuḥ <br />
               nyag-jānu-dvaya-yantra-yantrita-ghaṭī-vaktrāntarāla-skhaladdhārādhvāna-manoharaṃ sakhi payo gāṃ dogdhi dāmodaraḥ //
                <span class="ref">VidSrk_35.10*(1157)</span></p>
            
            
            <p>upādhyāya-dāmodarasya || (Pvpadyā. 262; Skmsa.u.ka. 2001, Smvsū.mu. 96.14)</p>
            
            
            <p id="VidSrk_35.11*(1158)">
               karṇāgranthita-kiṃ-tanur nata-śirā bibhraj-jarā-jarjarasphik-sandhi-praviveśita-pravicalal-laṅgūla-nālaḥ kṣaṇam <br />
               ārād vīkṣya vipakva-sākrama-kṛta-krodha-sphurat-kandharaṃ śvā mallīkalikā-vikāśi-daśanaū kiṃcit kvaṇan gacchati //
                <span class="ref">VidSrk_35.11*(1158)</span></p>
            
            
            <p>kasyacit --</p>
            
            
            <p id="VidSrk_35.12*(1159)">
               tundī cet paricumbati priyatamāṃ svārthāt tato bhraśyati svārthaṃ cet kurute priyādhara-rasāsvādaṃ na vindaty asau <br />
               taṃ cemaṃ ca karoti mūḍha-jaḍa-dhīḥ kāmāndha-mugdho yatas tundau tundita-vigrahasya surate naiko bhaven nāparaḥ //
                <span class="ref">VidSrk_35.12*(1159)</span></p>
            
            
            <p>kasyacit --</p>
            
            
            <p id="VidSrk_35.13*(1160)">
               naśyad-vakrima-kuntalāntalulita-svacchāmbu-bindūtkarā hasta-svastika-saṃyame nava-kuca-prāg-bhāram ātanvatī <br />
               pīnorudvaya-līna-cīna-vasanā stokāvanamrā jalāt tīrodde`ca-nimeṣa-lola-nayanā bāleyam uttiṣṭhati //
                <span class="ref">VidSrk_35.13*(1160)</span></p>
            
            
            <p>bhojya-devasya --</p>
            
            
            <p id="VidSrk_35.14*(1161)">
               ambhomucāṃ salilam udgiratāṃ niśīthe tādī-vaneṣu nibhṛta-sthita-karṇa-tālāḥ <br />
               ākarṇayanti kariṇo 'rdha-nimīlitākṣā dhārā-ravaṃ daśana-koṭi-niṣaṇṇa-hastāḥ //
                <span class="ref">VidSrk_35.14*(1161)</span></p>
            
            
            <p>hastipakasya | (Spdśā.pa. 593, Sbhsu.ā. 2413, Srb 207.6)</p>
            
            
            <p id="VidSrk_35.15*(1162)">
               halāgrotkīrṇāyāṃ parisara-bhuvi grāma-caṭakā luṭhanti svacchandaṃ nakhara-śikharāc chotita-mṛdaḥ <br />
               calat-pakṣa-dvandva-prabhava-marud-uttambhita-rajaḥkaṇāśleṣa-bhrāmad-ruta-mukulitonmīlita-dṛśaḥ //
                <span class="ref">VidSrk_35.15*(1162)</span></p>
            
            
            <p>kasyacit --</p>
            
            
            <p id="VidSrk_35.16*(1163)">
               ākubjī-kṛta-pṛṣṭham unnata-valad-vaktrāgra-pucchaṃ bhayād antar-veśma-niveśitaika-nayanaṃ niṣkampa-karṇa-dvayam <br />
               lālā-kīrṇa-vidīrṇa-sṛkka-vikacad-daṃṣṭrākarālānanaḥ śvā niḥśvāsa-nirodha-pīvara-galo mārjāram āskandati //
                <span class="ref">VidSrk_35.16*(1163)</span></p>
            
            
            <p>kasyacit (Skmsa.u.ka. 2018 yogeśvarasya)</p>
            
            
            <p id="VidSrk_35.17*(1164)">
               payasi sarasaḥ svacche matsyāñjighṛkṣur itas tato valita-nayano mandaṃ mandaṃ padaṃ nidadhad bakaḥ <br />
               viyati vidhṛtaikāṅghris tirag vivartita-kandharo dalam api calat sa-pratyāśaṃ muhur muhur īkṣate //
                <span class="ref">VidSrk_35.17*(1164)</span></p>
            
            
            <p>kasyacit | (Skmsa.u.ka. 2030, yogeśvarasya)</p>
            
            
            <p id="VidSrk_35.18*(1165)">
               mukteṣu raśmiṣu nirāyata-pūrvakāyā niṣkampa-cāmara-śikhā nibhṛtordhva-karṇāḥ <br />
               ātmoddhatair api rajobhir alaṅghanīyā dhāvanty amī mṛga-javākṣamayeva rathyāḥ //
                <span class="ref">VidSrk_35.18*(1165)</span></p>
            
            
            <p>kasyacit --</p>
            
            <p id="VidSrk_35.19*(1166)">
               paścād aṅghrī prasārya tri-kanati-vitataṃ drāghayitvāṅgam uccair āsajyābhugna-kaṇṭho mukham urasi saṭāṃ ghūli-dhūmrāṃ vidhūya <br />
               ghāsa-grāsābhilāṣād anavarata-calat-protha-tuṇḍas turaṅgo mandaṃ śabdāyamāno vilikhati śayanād utthitaḥ kṣmāṃ khureṇa //
                <span class="ref">VidSrk_35.19*(1166)</span></p>
            
            
            <p>kasyacit || (bhaṭṭa-bāṇasya; Hc 3.5, Svsu.ā. 2420, Smvsū.mu. 102.4, Skmsa.u.ka. 2009)</p>
            
            
            <p id="VidSrk_35.20*(1167)">
               āghrāta-kṣoṇi-pīṭhaḥ khura-śikhara-samākṛṣṭa-reṇus turaṅgaḥ puñjī-kṛtyākhilāṅghrīn krama-vaśa-vinamaj-jānur-unmukta-kāyaḥ <br />
               pṛṣṭhāntaḥ pārśva-kaṇḍū-vyapa-nayana-rasād dvis-trir-udvartitāṅgaḥ protthāya drāṅ nirīhaḥ kṣaṇam atha vapur āsyānupūrvyāṃ dhunoti //
                <span class="ref">VidSrk_35.20*(1167)</span></p>
            
            
            <p>vikramādityasya | (Skmsa.u.ka. 2008)</p>
            
            
            <p id="VidSrk_35.21*(1168)">
               ādau vitatya caraṇo vinamayya kaṇṭham utthāpya vaktram abhihatya muhuś ca vatsāḥ <br />
               mātrā pravartita-mukhaṃ mukha-lihyamānapaścārdha-sustha-manasaḥ stanam utpibanti //
                <span class="ref">VidSrk_35.21*(1168)</span></p>
            
            
            <p>(Skmsa.u.ka. 2012, cakrapāṇeḥ)</p>
            
            
            <p id="VidSrk_35.22*(1169)">
               priyāyāṃ svairāyām atikaṭhina-garbhālasatayā kirāte cākarṇī dhṛta-dhanuṣi dhāvaty anupadam <br />
               priyā-prema-prāṇa-pratibhaya-vaśākṛta-vikalo mṛtgaḥ paścād ālokayati ca muhur yāti ca muhuḥ //
                <span class="ref">VidSrk_35.22*(1169)</span></p>
            
            
            <p>kasyacit | (Skmsa.u.ka. 1863, kālidāsasya)</p>
            
            
            <p id="VidSrk_35.23*(1170)">
               śīrṇa-kṣudrātapatrī jaṭhara-valayitāneka-mātrā-prapañcaśḥ cūḍā-nirvyūḍha-bilva-cchada udara-darī-bhīṣaṇo jīrṇa-kaṇṭhaḥ <br />
               dūrādhva-bhrānti-khinnaḥ katham api śanakair aṅghri-pīḍāṃ niyamya svairendha-sphoṭanāya dvija-bhavanam anu snātakaḥ sāyam eti //
                <span class="ref">VidSrk_35.23*(1170)</span></p>
            
            
            <p id="VidSrk_35.24*(1171)">
               cañcac-cañcala-cañcu-vañcita-calac-cūḍāgram ugraṃ pataccakrākāra-karāla-kesara-saṭāsphāra-sphurat-kandharam <br />
               vāraṃ vāram udaṅghri-laṅghana-ghana-preṅkhan-nakha-kṣuṇṇayoḥ kāmaṃ kukkuṭayor dvayaṃ druta-pada-krūra-kramaṃ yudhyati //
                <span class="ref">VidSrk_35.24*(1171)</span></p>
            
            
            <p>kasyacit | (Spdśā.pa. 572, Skmsa.u.ka. 2034)</p>
            
            
            <p id="VidSrk_35.25*(1172)">
               ete jīrṇa-kulāya-kāla-jaṭilāḥ pāṃsūtkarākarṣiṇaḥ śākhā-kampa-vihasta-duḥstha-vihagān ākampayantas tarūn <br />
               helāndolita-nartitojjhita-hata-vyāghaṭṭitonmūlitaprotkṣipta-bhramitaiḥ prapā-paṭalakaiḥ krīḍanti jhañjhānilāḥ //
                <span class="ref">VidSrk_35.25*(1172)</span></p>
            
            
            <p id="VidSrk_35.26*(1173)">
               ete saṃtata-bhṛjyamāna-caṇakāmoda-pradhānā manaḥ karṣanty ūṣara-saṃniveśa-jaraṭha-cchāyāḥ sthalī-grāmakāḥ <br />
               tāruṇyātiśayāgra-pāmara-vadhū-sollāsa-hasta-grahabhrāmyat-pīvara-yantraka-dhvanir asad-gambhīra-gehodarāḥ //
                <span class="ref">VidSrk_35.26*(1173)</span></p>
            
            
            <p id="VidSrk_35.27*(1174)">
               asminn īṣad vitata-valita-stoka-vicchinna-bhugnaḥ kiṃcil-līlopacita-vinataḥ puñjitaś cotthitaś ca <br />
               dhūmodgāras taruṇa-mahiṣa-skandho 'nīlo davāgneḥ svairaṃ sarpan sṛjati gagane gatvarān patra-bhaṅgān //
                <span class="ref">VidSrk_35.27*(1174)</span></p>
            
            
            <p>kasyacit (Sksa.ka.ā. 1.85, Skmsa.u.ka. 1272 bāṇasya)</p>
            
            
            <p id="VidSrk_35.28*(1175)">
               kaiścid vīta-dayena bhoga-patinā niṣkāraṇopaplutaprakṣīṇair nija-vaṃśa-bhūr iti mitair atyajyamānāḥ kulaiḥ <br />
               grāmā nistṛṇa-jīrṇa-kuḍya-bahulāḥ svairaṃ bhramad-babhravaḥ prāyaḥ pāṇḍu-kapota-kaṇṭha-mukharārāme na yānty utkatām //
                <span class="ref">VidSrk_35.28*(1175)</span></p>
            
            
            <p id="VidSrk_35.29*(1176)">
               durupahita-haleṣāsārgala-dvāram ārād pt paricakita-purandhrī-pātitābhyarṇa-bhāṇḍam <br />
               pavana-raya-tiraścīs toya-dhārāḥ pratīcchan viśati valita-śṛṅgaḥ pāmarāgāram ukṣā //
                <span class="ref">VidSrk_35.29*(1176)</span></p>
            
            
            <p id="VidSrk_35.30*(1177)">
               utplutyā gṛha-koṇataḥ pracalitāḥ stokāgrahaṅghaṃ tato vaktra-svaira-pada-kramair upagatāḥ kiṃcic calanto gale <br />
               bhekāḥ pūtini-pātino micimicīty unmīlitārrdhekṣaṇāḥ nakrākāra-vidāritānana-puṭair nirmakṣikaṃ kurvate //
                <span class="ref">VidSrk_35.30*(1177)</span></p>
            
            
            <p id="VidSrk_35.31*(1178)">
               vilāsa-masṛṇolasan musala-lola-doḥ-kandalīḥ paraspara-pariskhalad-valaya-niḥsvano danturāḥ <br />
               calanti kala-duṅkṛti-prasabha-kampitoraḥ-sthalatruṭad-gamaka-saṃkulāḥ kalama-kaṇḍanī-gītayaḥ //
                <span class="ref">VidSrk_35.31*(1178)</span></p>
            
            
            <p>kasyacit | (Spdśā.pa. 582, Skmsa.u.ka. 1063)</p>
            
            
            <p id="VidSrk_35.32*(1179)">
               vikāsayati locane spṛśati pāṇinā kuñcite vidūram avalokayaty atisamīpa-saṃsthaṃ punaḥ <br />
               bahir vrajati sātape smarati netra-varteḥ pumān jarā-pramukha-saṃsthitaḥ samavalokayan pustakam //
                <span class="ref">VidSrk_35.32*(1179)</span></p>
            
            
            <p>varāhasya | (Skmsa.u.ka. 2260, kasyacit)</p>
            
            
            <p id="VidSrk_35.33*(1180)">
               prāyo rathyā-sthala-bhuvi rajaḥ-prāya-dūrvā-latāyāṃ jālmaiḥ pṛṣṭhāpahṛta-salavāḥ sakṣudho mām ahokṣāḥ <br />
               svairaṃ śvāsānila-taralitodbhūta-dhūlī-praveśapluṣṭa-prāṇā vihita-vidhuta-grāsa-vighnaṃ caranti //
                <span class="ref">VidSrk_35.33*(1180)</span></p>
            
            
            <p id="VidSrk_35.34*(1181)*">
               sīmani laghu-paṅkāyām aṅkura-gaurāṇi cañcitoraskāḥ /<br />
               laghutaram utplavamānāś caranti bījānti kalaviṅkāḥ //
                <span class="ref">VidSrk_35.34*(1181)*</span></p>
            
            
            <p id="VidSrk_35.35*(1182)">
               kvaṇad-valaya-saṃtati-kṣaṇam udañci-doṣkandalī galat-paṭa-samunmiṣat-kuca-taṭī-nakhāṅkāvalī <br />
               karāmbuja-dhṛtollasan-muśalam unnamantī muhuḥ pralambi-maṇi-mālinī kalam akaṇḍanī rājate //
                <span class="ref">VidSrk_35.35*(1182)</span></p>
            
            
            <p>vāgurasya --</p>
            
            
            <p id="VidSrk_35.36*(1183)">
               utpucchaḥ pramadocchvasad vapur adho-visraṃsi-pakṣa-dvayaḥ svairotphāla-gati-krameṇa parito bhrāntvā salīlaṃ muhuḥ <br />
               utkaṇṭhālasa-kūjitaḥ kala-rutāṃ bhūyo riraṃsā-rasanyag-bhūtāṃ caṭakaḥ priyām abhisaraty udvepamānaḥ kṣaṇam //
                <span class="ref">VidSrk_35.36*(1183)</span></p>
            
            
            <p>sonnokasya | (Skmsa.u.ka. 2035, sohlokasya)</p>
            
            
            <p id="VidSrk_35.37*(1184)">
               siddhārtha-yaṣṭiṣu yathottara-hīyamānasaṃsthāna-baddha-phala-sūcita-paramparāsu <br />
               vicchidyamāna-kusumāsu jani-krameṇa pāka-kramaḥ kapiśimānam upādadhāti //
                <span class="ref">VidSrk_35.37*(1184)</span></p>
            
            
            <p>kasyacit (Skmsa.u.ka. 1359 lakṣmīdharasya)</p>
            
            
            <p id="VidSrk_35.38*(1185)">
               bakoṭāḥ pānthānāṃ śiśira-sarasī-sīmni saratām amī netrānandaṃ dadati caraṇācoṭita-mukhāḥ <br />
               dhunānā mūrdhānaṃ gala-bila-galat-sphāra-śapharasphurat-pucchānaccha-vyatikara-sa-bāṣpākula-dṛśaḥ //
                <span class="ref">VidSrk_35.38*(1185)</span></p>
            
            
            <p>kasyacit | (Skmsa.u.ka. 2027, madhukaṇṭhasya)</p>
            
            
            <p id="VidSrk_35.39*(1186)">
               tiryak-tīkṣṇa-viṣāṇa-yugma-calana-vyānamra-kaṇṭhānanaḥ kiṃcit-kuñcita-locanaḥ khura-puṭenācoṭayan bhūtalam <br />
               niśvāsair atisaṃtatair buṣa-kaṇā-jālaṃ khale vikṣipann ukṣā goṣṭha-taṭīṣu labdha-vijayo go-vṛndam āskandati //
                <span class="ref">VidSrk_35.39*(1186)</span></p>
            
            
            <p>acalasya --</p>
            
            
            <p id="VidSrk_35.40*(1187)">
               arcir-mālā-karālād divam abhilihato dāva-vahner adūrād uḍḍīyoḍḍīya kiṃcic-chalabha-kavalanānanda-manda-pracārāḥ <br />
               agre 'gre saṃraṭantaḥ pracuratara-masīpāta-durlakṣa-dhūmrāḥ dhūmyāṭāḥ paryaṭanti prativiṭapam amī niṣṭhurāḥ sva-sthalīṣu //
                <span class="ref">VidSrk_35.40*(1187)</span></p>
            
            
            <p>madhukaṇṭhasya --</p>
            
            
            <p id="VidSrk_35.41*(1188)">
               nīvāraudana-maṇḍam uṣṇa-madhuraṃ sadyaḥ-prasūta-priyāpītād apy adhikaṃ tapo-vana-mṛgaḥ paryāptam ācāmati <br />
               gandhena sphuratā manāg anusṛto bhaktasya sarpiṣmataḥ karkandhū-phala-miśra-śāka-pacanāmodaḥ paristīryate //
                <span class="ref">VidSrk_35.41*(1188)</span></p>
            
            
            <p>(u.rā.ca. 4.1
               bhavabhūteḥ | (u.rā.ca. 4.1)</p>
            
            
            <p id="VidSrk_35.42*(1189)">
               madhuram iva vadantaḥ svāgataṃ bhṛṅga-śabdair natim iva phala-namraiḥ kurvate 'mī śirobhiḥ <br />
               mama dadata ivārghaṃ puṣpa-vṛṣṭiṃ kirantaḥ kathaya nati-saparyāṃ śikṣitāḥ śākhino 'pi //
                <span class="ref">VidSrk_35.42*(1189)</span></p>
            (ṇāgānanda 1.11
            śrīharṣasya (nāgānanda 1.11)
            
            
            <p id="VidSrk_35.43*(1190)">
               asmin vṛddha-vanecarī-karatalair dattāḥ sapañcāṅgulāḥ . . . . . . . . śikharibhiḥ śṛṅgaiḥ karālodarāḥ <br />
               dvāropānta-paśūkṛtārpya-puruṣa-kṣubdhāsthi-kirmīritāḥkirmīritāś cittotkampam ivānayanti gahanāḥ kāntāra . . . . //
                <span class="ref">VidSrk_35.43*(1190)</span></p>
            
            
            <p id="VidSrk_35.44*(1191)">
               tais tair jīvopahārair iha kuhara-śilāsaṃśrayām arcayitvā devīṃ kāntāra-durgāṃ rudhiram upataru-kṣetra-pālāya dattvā <br />
               tumbī-vīnā-vinoda-vyavahita-sarakām ahni jīrṇe purāṇīṃ hālāṃ mālūra-koṣair yuvati-sahacarā barbarāḥ śīlayanti //
                <span class="ref">VidSrk_35.44*(1191)</span></p>
            
            
            <p>yogeśvarasya | (Skmsa.u.ka. 2002, kasyacit)</p>
            
            
            <p id="VidSrk_35.45*(1192)">
               abhinava-mukha-mudraṃ kṣudra-kūpopavītaṃ praśithila-vipulatvaṃ jvālakocchvāsi-pālam <br />
               pariṇati-paripāṭi-vyākṛtenāruṇimnā hata-haritim aśeṣaṃ nāga-raṅgaṃ cakāsti //
                <span class="ref">VidSrk_35.45*(1192)</span></p>
            
            
            <p>abhinandasya --</p>
            
            
            <p>|| iti jāti-vrajyā ||</p>
            
            
            <p>||35||</p>
            
            </div>
         
         <div id="d1e24246">
            
            <h3>36. tato māhātmya-vrajyā 36</h3>
            
            <p id="VidSrk_36.1*(1193)">
               tad-brahmāṇḍam iha kvacit kvacid api kṣoṇī kvacin nīradās te dvīpāntara-śālino jaladhayaḥ kvāpi kvacit bhūbhṛtaḥ <br />
               āścaryaṃ gaganasya ko 'pi mahimā sarvair amībhiḥ sthitair dūre pūraṇam asya śūnyam iti yan-nāmāpi nācchāditam //
                <span class="ref">VidSrk_36.1*(1193)</span></p>
            
            
            <p>keśarasya | (Skmsa.u.ka. 1999)</p>
            
            
            <p id="VidSrk_36.2*(1194)">
               āpīyamānam asakṛd bhramarāyamāṇair ambhodharaiḥ sphurita-vīci-sahasra-patram <br />
               kṣīrāmbu-rāśim avalokaya śeṣa-nālam ekaṃ jagat-traya-saraḥ-pṛthu-puṇḍarīkam //
                <span class="ref">VidSrk_36.2*(1194)</span></p>
            
            
            <p id="VidSrk_36.3*(1195)">
               viṣṇur babhāra bhagavān akhilāṃ dharitrīṃ taṃ pannagas tam api tat-sahitaṃ payodhiḥ <br />
               kumbhodbhavas tu tam apīyata helayaiva satyaṃ na kaścid avadhir mahatāṃ mahimnaḥ //
                <span class="ref">VidSrk_36.3*(1195)</span></p>
            
            
            <p id="VidSrk_36.4*(1196)">
               kiṃ brūmo jaladheḥ śriyaṃ sa hi khalu śrī-janma-bhūmiḥ svayaṃ vācyaḥ kiṃ mahimāpi yasya hi nava-dvīpaṃ mahīti śrutiḥ <br />
               tyāgaḥ ko 'pi sa tasya bibhrati jaganty asyārthino 'py ambudāḥ śakteḥ kaiva kathāpi yasya bhavati kṣobheṇa kalpāntaram //
                <span class="ref">VidSrk_36.4*(1196)</span></p>
            
            
            <p>vācaspateḥ | (Skmsa.u.ka. 1678, śabdārṇavasya; Smvsū.mu. 104.10)</p>
            
            
            <p id="VidSrk_36.5*(1197)">
               etasmāj jaladher jalasya kaṇikāḥ kāścid gṛhītvā tataḥ pāthodāḥ paripūrayanti jagatīṃ ruddhāmbarā vāribhiḥ <br />
               asmān mandara-kūṭa-koṭi-ghaṭanā-bhīti-bhramat tārakāṃ prāpyaikāṃ jala-mānuṣīṃ tri-bhuvane śrīmān abhūd acyutaḥ //
                <span class="ref">VidSrk_36.5*(1197)</span></p>
            
            
            <p>muñja-rājasya | (Skmsa.u.ka. 1679, hareḥ; Smvsū.mu. 104.9, jalamānuṣī-rudrasya)</p>
            
            
            <p id="VidSrk_36.6*(1198)">
               āścaryaṃ vaḍavānalaḥ sa bhagavān āścaryam ambhonidhir yat-karmātiśayaṃ vicintya hṛdaye kampaḥ samutpadyate <br />
               ekasyāśraya-ghasmarasya pibatas tṛptir na jātā jalair anyasyāpi mahātmano na vapuṣi svalpo 'pi toya-vyayaḥ //
                <span class="ref">VidSrk_36.6*(1198)</span></p>
            
            
            <p>(Skmsa.u.ka. 1699, keśaṭasya; Svsu.ā. 884)</p>
            
            
            <p id="VidSrk_36.7*(1199)">
               nipīto yenāyaṃ taṭam adhivasaty asya sa munir dadhāno 'ntardāhaṃ sraja iva sa cāurvo 'sti dahanaḥ <br />
               tathā sarvasvārthe bahu-vimathito yena sa hariḥ svapity aṅke śrīmān ahaha mahimā ko 'pi jaladheḥ //
                <span class="ref">VidSrk_36.7*(1199)</span></p>
            
            
            <p>dharādharasya --</p>
            
            
            <p id="VidSrk_36.8*(1200)">
               anyaḥ ko 'pi sa kumbha-saṃbhava-muner āstāṃ śikhī jāṭharo yaṃ sañcintya dukūla-vahni-sadṛśaḥ saṃlakṣyate vāḍavaḥ <br />
               vandyaṃ taj-jaṭharaṃ sa mīna-makara-grāhāvalis toyadhiḥ paścād pt pārśvam apūritāntara-viyad yatra svanan bhrāmyati //
                <span class="ref">VidSrk_36.8*(1200)</span></p>
            
            
            <p>vāśaṭasya --</p>
            
            
            <p id="VidSrk_36.9*(1201)">
               śvāsonmūlita-merur ambara-tala-vyāpī nimajjan muhur yatrāsīc chiśumāra-vibhrama-karaḥ krīḍāvarāho hariḥ <br />
               sīmā sarva-mahādbhuteṣu sa tathā vārāṃ patiḥ pīyate pītaḥ so 'pi na pūritaṃ ca jaṭharaṃ tasmai namo 'gastaye //
                <span class="ref">VidSrk_36.9*(1201)</span></p>
            
            
            <p>vācaspateḥ || (Skmsa.u.ka. 1701, śabdārṇava-vācaspateḥ)</p>
            
            
            <p id="VidSrk_36.10*(1202)">
               udyantu nāma subahūni mahā-mahāṃsi candro 'py alaṃ bhuvana-maṇḍala-maṇḍanāya <br />
               sūryād ṛte na tad udeti na cāstam eti yenoditena dinam astam itena rātriḥ //
                <span class="ref">VidSrk_36.10*(1202)</span></p>
            
            
            <p>kasyacit | (Skmsa.u.ka. 1656, ānanda-vardhanasya)</p>
            
            
            <p id="VidSrk_36.11*(1203)">
               utpattir jamadagnitaḥ sa bhagavān devaḥ pinākī gurus tyāgaḥ sapta-samudra-mudrita-mahī-nirvyāja-dānāvadhiḥ <br />
               śauryaṃ yac ca na tad-girāṃ pathi nanu vyaktaṃ hi tat karmabhiḥ satyaṃ brahma-tapo-nidher bhagavataḥ kiṃ nāma lokāntaram //
                <span class="ref">VidSrk_36.11*(1203)</span></p>
            
            
            <p id="VidSrk_36.12*(1204)">
               ito vasati keśavaḥ puram itaś ca tad-vidviṣāṃ itaś ca śaraṇāgatāḥ śikhari-pakṣiṇaḥ śerate <br />
               itaś ca vaḍavānalaḥ saha samasta-saṃvartakair aho vitatam ūrjitaṃ bharasahaṃ ca sindhor vapuḥ //
                <span class="ref">VidSrk_36.12*(1204)</span></p>
            
            
            <p id="VidSrk_36.13*(1205)">
               tat tāvad eva śaśinaḥ sphuritaṃ mahīyo yāvan na tigma-ruci-maṇḍalam abhyudeti <br />
               abhyudgate sakala-dhāma-nidhau tu tasminn indoḥ sitābhra-paṭalasya ca ko viśeṣaḥ //
                <span class="ref">VidSrk_36.13*(1205)</span></p>
            
            
            <p>madhukūṭasya | (Sksa.ka.ā. 2.87, Svsu.ā. 555, Skmsa.u.ka. 1669)</p>
            
            
            <p id="VidSrk_36.14*(1206)">
               apatyāni prāyo daśa daśa varāhī janayati kṣamābhāre dhuryaḥ sa punar iha nāsīn na bhavitā <br />
               padaṃ kṛtvā yaḥ svaṃ phaṇi-pati-phaṇā-cakra-valaye nimajjantīm antarjaladhi vasudhām uttulayati //
                <span class="ref">VidSrk_36.14*(1206)</span></p>
            
            
            <p>varāhasya | (Skmsa.u.ka. 1645)</p>
            
            
            <p id="VidSrk_36.15*(1207)">
               teṣāṃ tṛṣaḥ pariṇamanti na yatra tatra nānyasya vāri-vibhavo 'pi ca tādṛg asti <br />
               viśvopakāra-jananī-vyavasāya-siddhim ambhomucāṃ jaladhayo yadi pūrayanti //
                <span class="ref">VidSrk_36.15*(1207)</span></p>
            
            
            <p id="VidSrk_36.16*(1208)">
               kiṃ vācyo mahimā mahā-jalanidher yatrendra-vajrāhatitrasto bhūbhṛd amajjad ambu-vicalat-kaulīla-potākṛtiḥ <br />
               maināko 'pi gabhīra-nīra-viluṭhat-pāṭhīna-pṛṣṭhollasacchevālāṅkura-koṭi-koṭara-kuṭī-kuḍyāntare nirvṛtaḥ //
                <span class="ref">VidSrk_36.16*(1208)</span></p>
            
            
            <p>vallaṇasya --</p>
            
            
            <p id="VidSrk_36.17*(1209)">
               kiṃ brūmo harim asya viśvam udare kiṃ vā phaṇāṃ bhoginaḥ śete yatra hariḥ svayaṃ jalanidheḥ so 'py ekadeśe sthitaḥ <br />
               āścaryaṃ kalasodbhavo sa jaladhir yasyaika-hastodare gaṇḍūṣīyati paṅkajīyati phaṇī bhṛṅgīyati śrīpatiḥ //
                <span class="ref">VidSrk_36.17*(1209)</span></p>
            
            
            <p>kasyacit | (Spdśā.pa. 4025, Smvsū.mu. 109.49, Skmsa.u.ka. 1702)</p>
            
            
            <p id="VidSrk_36.18*(1210)">
               vistāro yadi nedṛśo na yadi tad-gāmbhīryam ambhonidher na syād vā yadi sarva-sattva-viṣayas tādṛg-kṛpānugrahaḥ <br />
               antaḥ prajvalatā payāṃsi dahatā jvālāvalīr muñcatā ke na syur vaḍavānalena balinā bhasmāvaśeṣīkṛtāḥ //
                <span class="ref">VidSrk_36.18*(1210)</span></p>
            
            
            <p>keśaṭasya | (Smvsū.mu. 27.17, Skmsa.u.ka. 1697)</p>
            
            
            <p id="VidSrk_36.19*(1211)">
               uddīptāgnir asau munir vijayate yasyodare jīryataḥ pāthoder avaśiṣṭam ambu katham apy udgīrṇam anto 'rṇavam <br />
               kiṃ cāsmāj jaṭharānalād iva navas tat-kālavānti-kramād niryātaḥ sa puno yamāya payasām antargato vāḍavaḥ //
                <span class="ref">VidSrk_36.19*(1211)</span></p>
            
            
            <p>śrī-daśarathasya --</p>
            
            
            <p id="VidSrk_36.20*(1212)">
               yasmin āpas tad-adhikaraṇasyāsya vahner nivṛttiḥ saṃvāsānte vrajati jalade vaikṛtas tābhir eva <br />
               asty anyo 'pi pralaya-rajanī-saṃnipāte 'py anidro yaḥ sāmudrīr aviratam imās tejasi sve juhoti //
                <span class="ref">VidSrk_36.20*(1212)</span></p>
            
            
            <p>keśaṭasya --</p>
            
            
            <p>iti māhātmya-vrajyā</p>
            
            <p>||36||</p>
            
            </div>
         
         <div id="d1e24669">
            
            <h3>37. tataḥ sad-vrajyā</h3>
            
            <p id="VidSrk_37.1*(1213)">
               asanto nābhyarthyāḥ suhṛd api na yācyas tanu-dhanaḥ priyā vṛttir nyāyyā caritam asubhaṅge 'py amalinam <br />
               vipady uccaiḥ stheyaṃ padam anuvidheyaṃ ca mahatāṃ satāṃ kenoddiṣṭaṃ viṣamam asi-dhārā-vratam idam //
                <span class="ref">VidSrk_37.1*(1213)</span></p>
            
            
            <p>dharmakīrteḥ --</p>
            
            
            <p id="VidSrk_37.2*(1214)">
               priya-prāyā vṛttir vinaya-madhuro vāci niyamaḥ prakṛtyā kalyāṇī matir anavagītaḥ paricayaḥ <br />
               puro vā paścād vā tad idam aviparyāsita-rasaṃ rahasyaṃ sādhūnām anupadi viśuddhaṃ vijayate //
                <span class="ref">VidSrk_37.2*(1214)</span></p>
            
            
            <p id="VidSrk_37.3*(1215)">
               nindantu nīti-nipuṇā yadi vā stuvantu lakṣmīḥ parāpatatu gacchatu vā yatheṣṭam <br />
               adyaiva vā maraṇam astu yugāntare vā nyāyyāt pathaḥ pravicalanti padaṃ na dhīrāḥ //
                <span class="ref">VidSrk_37.3*(1215)</span></p>
            
            
            <p>bhartṛhareḥ (nītiśataka 74)</p>
            
            
            <p id="VidSrk_37.4*(1216)">
               nirmalānāṃ kuto randhraṃ kathaṃcid apavidhyate <br />
               vidhīyate guṇair eva tac ca muktā-maṇer iva //
                <span class="ref">VidSrk_37.4*(1216)</span></p>
            
            
            <p>tryambakasya --</p>
            
            
            <p id="VidSrk_37.5*(1217)">
               yadā kiṃcij-jño 'haṃ gaja iva madāndhaḥ samabhavaṃ tadā sarvajño 'smīty abhavad avaliptaṃ mama manaḥ <br />
               yadā kiṃcit kiṃcid budha-jana-sakāśād adhigataṃ tadā mūrkho 'smīti jvara iva mado me vyapagataḥ //
                <span class="ref">VidSrk_37.5*(1217)</span></p>
            
            
            <p>kālidāsasya (nītiśataka 8)</p>
            
            
            <p id="VidSrk_37.6*(1218)*">
               anuharataḥ khala-sujanāv agrima-pāścātya-bhāgayoḥ sūcyoḥ /<br />
               ekaḥ kurute cchidraṃ guṇavān anyaḥ prapūrayati //
                <span class="ref">VidSrk_37.6*(1218)*</span></p>
            
            
            <p>gobhaṭṭasya --</p>
            
            
            <p id="VidSrk_37.7*(1219)">
               puṇḍrekṣu-kāṇḍa-suhṛdo madhurāmbu-bhāvāḥ santaḥ svayaṃ yadi namanti namanti kāmam <br />
               āndolitās tu namana-spṛhayā pareṇa bhajyanta eva śatadhā na punar namanti //
                <span class="ref">VidSrk_37.7*(1219)</span></p>
            
            
            <p id="VidSrk_37.8*(1220)">
               jatupaṅkāyate doṣaḥ praviśyaivāsatāṃ hṛdi <br />
               satāṃ tu na viśaty eva yadi vā pāradāyate //
                <span class="ref">VidSrk_37.8*(1220)</span></p>
            
            
            <p id="VidSrk_37.9*(1221)">
               kusuma-stavakasyeva dvayī vṛttir manasvinaḥ <br />
               sarva-lokasya vā mūrdhni śīryate vana eva vā //
                <span class="ref">VidSrk_37.9*(1221)</span></p>
            
            
            <p>vyāsasya (nītiśataka 25)</p>
            
            
            <p id="VidSrk_37.10*(1222)">
               rājā tvaṃ vayam apy upāsita-guru-prajñābhimānonnatāḥ khyātas tvaṃ vibhavair yaśāṃsi kavayo dikṣu pratanvanti naḥ <br />
               itthaṃ mānada nātidūram ubhayor apy āvayor antaraṃ yady asmāsu parāṅmukho 'si vayam apy ekāntato niḥspṛhāḥ //
                <span class="ref">VidSrk_37.10*(1222)</span></p>
            
            
            <p>bhartṛhareḥ --</p>
            
            
            <p id="VidSrk_37.11*(1223)">
               udanvacchinnā bhūḥ sa ca nidhirapāṃ yojana-śataṃ sadā pānthaḥ pūṣā gagana-parimāṇaṃ kalayati <br />
               iti prāyo bhāvāḥ sphurad-avadhi-mudrā-mukulitāḥ satāṃ prajñonmeṣaḥ punar ayam asīmā vijayate //
                <span class="ref">VidSrk_37.11*(1223)</span></p>
            
            
            <p>rājaśekharasya | (Brbā.rā. 1.8, Svsu.ā. 322, Sdsā.da. under 7.4, Skmsa.u.ka. 2123)</p>
            
            
            <p id="VidSrk_37.12*(1224)">
               sat-pakṣāsṛjavaḥ śuddhāḥ saphalā guṇa-sevinaḥ <br />
               tulyair api guṇaiś citraṃ santaḥ santaḥ śarāḥ śarāḥ //
                <span class="ref">VidSrk_37.12*(1224)</span></p>
            
            
            <p id="VidSrk_37.13*(1225)">
               vipadi dhairyam athābhyudaye kṣamā sadasi vāk-paṭutā yudhi vikramaḥ <br />
               yaśasi cābhiratir vyasanaṃ śrutau prakṛti-siddham idaṃ hi mahātmanām //
                <span class="ref">VidSrk_37.13*(1225)</span></p>
            
            
            <p id="VidSrk_37.14*(1226)">
               sa sādhur yo vipannānāṃ sāhāyyam adhigacchati <br />
               na tu durvihitātītavastu-pālana-paṇḍitaḥ //
                <span class="ref">VidSrk_37.14*(1226)</span></p>
            
            
            <p id="VidSrk_37.15*(1227)">
               satyaṃ guṇā guṇavatāṃ vidhi-vaiparītyād yatnārjitā api kalau viphalā bhavanti <br />
               sāphalyam asti sutarām idam eva teṣāṃ yat tāpayanti hṛdayāni punaḥ khalānām //
                <span class="ref">VidSrk_37.15*(1227)</span></p>
            
            
            <p id="VidSrk_37.16*(1228)">
               apūrvaḥ ko 'pi kopāgniḥ sajjanasya khalasya ca <br />
               ekasya śāmyati snehād vardhate 'nyasya vāritaḥ //
                <span class="ref">VidSrk_37.16*(1228)</span></p>
            
            
            <p id="VidSrk_37.17*(1229)">
               chāyāṃ kurvanti cānyasya tāpaṃ tiṣṭhanti vātape <br />
               phalanti ca parārthāya pādapā iva sajjanāḥ //
                <span class="ref">VidSrk_37.17*(1229)</span></p>
            
            
            <p id="VidSrk_37.18*(1230)">
               apekṣante na ca snehaṃ na pātraṃ na daśāntaram <br />
               sadā lokahite saktā ratna-dīpā ivottamāḥ //
                <span class="ref">VidSrk_37.18*(1230)</span></p>
            
            
            <p id="VidSrk_37.19*(1231)">
               lakṣmīṃ tṛṇāya manyante tad-bhareṇa namanti ca <br />
               aho kim api citrāṇi caritrāṇi mahātmanām //
                <span class="ref">VidSrk_37.19*(1231)</span></p>
            
            
            <p id="VidSrk_37.20*(1232)">
               añjali-sthāni puṣpāṇi vāsayanti kara-dvayam <br />
               aho sumanasāṃ vṛttir vāma-dakṣiṇayoḥ samā //
                <span class="ref">VidSrk_37.20*(1232)</span></p>
            
            
            <p id="VidSrk_37.21*(1233)*">
               para-guṇa-tattva-grahaṇaṃ sva-guṇāvaraṇaṃ para-vyasana-maunam /<br />
               madhuram aśaṭhaṃ ca vākyaṃ kenāpy upadiṣṭam āryāṇām //
                <span class="ref">VidSrk_37.21*(1233)*</span></p>
            
            
            <p id="VidSrk_37.22*(1234)">
               vicintyamāno hi karoti vismayaṃ visāriṇā sac-caritena sajjanaḥ <br />
               yadā tu cakṣuḥ-patham eti dehināṃ tadāmṛteneva manāṃsi siñcati //
                <span class="ref">VidSrk_37.22*(1234)</span></p>
            
            
            <p id="VidSrk_37.23*(1235)">
               saṃparkeṇa tamo-bhidāṃ jagad-agha-pradhvaṃsināṃ dhīmatāṃ krūro 'pi prakṛtaṃ vihāya malinām ālambate bhadratām <br />
               yat tṛṣṇā-glapito 'pi necchati janaḥ pātuṃ tad eva kṣaṇād ujjhaty ambudharodara-sthitam apāṃ patyuḥ payaḥ kṣāratām //
                <span class="ref">VidSrk_37.23*(1235)</span></p>
            
            
            <p id="VidSrk_37.24*(1236)">
               kvākarāṇāruṣāṃ saṃkhyā saṃkhyātāḥ kāraṇa-krudhaḥ <br />
               kāraṇe 'pi na kupyanti ye te jagati pañcaṣāḥ //
                <span class="ref">VidSrk_37.24*(1236)</span></p>
            
            
            <p id="VidSrk_37.25*(1237)*">
               sujanāḥ paruṣābhidhāyino yadi kaḥ syād aparo 'pi mañju-vāk /<br />
               yadi candra-karāḥ sa-vahnayo nanu jāyeta sudhā kṛto 'nyataḥ //
                <span class="ref">VidSrk_37.25*(1237)*</span></p>
            
            
            <p>maṅgalasya ||</p>
            
            
            <p id="VidSrk_37.26*(1238)">
               ye dīneṣu kṛpālavaḥ spṛśati yān alpo 'pi na śrīmadaḥ śrāntā ye ca paropakāra-karaṇe hṛṣyanti ye yācitāḥ <br />
               svasthāḥ saty api yauvanodaya-mahā-vyādhi-prakope 'pi ye te bhū-maṇḍala-maṇḍanaika-tilakāḥ santaḥ kiyanto janāḥ //
                <span class="ref">VidSrk_37.26*(1238)</span></p>
            
            
            <p id="VidSrk_37.27*(1239)">
               yaśo rakṣanti na prāṇān pāpād bibhati na dviṣaḥ <br />
               anviṣyanty arthino nārthān nisargo 'yaṃ mahātmanām //
                <span class="ref">VidSrk_37.27*(1239)</span></p>
            
            
            <p id="VidSrk_37.28*(1240)">
               yathā yathā parāṃ koṭir guṇaḥ samadhirohati <br />
               santaḥ kodaṇḍa-dharmāṇo viramanti tathā tathā //
                <span class="ref">VidSrk_37.28*(1240)</span></p>
            
            
            <p id="VidSrk_37.29*(1241)">
               ayaṃ nijaḥ paro veti gaṇanā laghu-cetasām <br />
               udāra-caritānāṃ tu vasudhaiva kuṭumbakam //
                <span class="ref">VidSrk_37.29*(1241)</span></p>
            
            
            <p id="VidSrk_37.30*(1242)">
               ye prāpte vyasane 'py anākula-dhiyaḥ saṃpatsu naivonnatāḥ prāpte naiva parāṅ-mukhāḥ praṇayini prāṇopayogair api <br />
               hrīmantaḥ sva-guṇa-praśaṃsana-vidhāv anya-stutau paṇḍitā dhig dhātrā kṛpaṇena yena na kṛtāḥ kalpānta-dīrghāyuṣaḥ //
                <span class="ref">VidSrk_37.30*(1242)</span></p>
            
            
            <p id="VidSrk_37.31*(1243)">
               kare ślāghyas tyāgaḥ śirasi guru-pāda-praṇayitā mukhe satyā vāṇī śrutam anavagītaṃ śravaṇayoḥ <br />
               hṛdi svacchā vṛttir vijayi-bhujayor vīryam atulaṃ vināpy aiśvaryeṇa sphurati mahatāṃ maṇḍanam idam //
                <span class="ref">VidSrk_37.31*(1243)</span></p>
            
            
            <p>(nītiśataka 53)</p>
            
            
            <p id="VidSrk_37.32*(1244)">
               vajrād api kaṭhorāṇi mṛdūni kusumād api <br />
               lokottarāṇāṃ cetāṃsi ko hi vijñātum arhati //
                <span class="ref">VidSrk_37.32*(1244)</span></p>
            
            
            <p>bhavabhūteḥ (u.rā.ca. 2.7)</p>
            
            
            <p id="VidSrk_37.33*(1245)*">
               ā paritoṣād viduṣāṃ na sādhu manye prayoga-vijñānam /<br />
               balavad api śikṣitānām ātmany apratyayaṃ cetaḥ //
                <span class="ref">VidSrk_37.33*(1245)*</span></p>
            
            
            <p>(śākuntala 1.2)</p>
            
            
            <p id="VidSrk_37.34*(1246)">
               purāṇam ity eva na sādhu sarvaṃ na cāpi kāvyaṃ navam ity avadyam <br />
               santaḥ parīkṣyānyatarad bhajante mūḍhaḥ para-pratyaya-hārya-buddhiḥ //
                <span class="ref">VidSrk_37.34*(1246)</span></p>
            
            
            <p>kālidāsasyaitau (ma.a.mi. 1.2) --</p>
            
            
            <p id="VidSrk_37.35*(1247)*">
               guhya-pidhānaika-paraḥ sujano vastrāyate sadā piśunam /<br />
               bhavatām ayaṃ viḍambo yad idaṃ chidrair visūtrayatu //
                <span class="ref">VidSrk_37.35*(1247)*</span></p>
            
            
            <p id="VidSrk_37.36*(1248)">
               brūta nūtana-kūṣmāṇḍaphalānāṃ ke bhavanty amī <br />
               aṅgulī-kathanād eva yan na jīvanti māninaḥ //
                <span class="ref">VidSrk_37.36*(1248)</span></p>
            
            
            <p id="VidSrk_37.37*(1249)">
               yan netrais tribhir īkṣate na giriśo nāṣṭābhir apy abja-bhūḥ sakndo dvādaśabhis na vā na maghavā cakṣuḥ-sahasreṇa vā <br />
               saṃbhūyāpi jagat-trayasya nayanair draṣṭuṃ na yat śakyate pratyādiśya dṛśau samāhita-dhiyaḥ paśyanti tat-paṇḍitāḥ //
                <span class="ref">VidSrk_37.37*(1249)</span></p>
            
            
            <p>kasyacit | (Skmsa.u.ka. 2122, śālika-nāthasya)</p>
            
            
            <p id="VidSrk_37.38*(1250)">
               nīrasāny api rocante karpāsasya phalāni naḥ <br />
               yeṣāṃ guṇamayaṃ janma pareṣāṃ guhya-guptaye //
                <span class="ref">VidSrk_37.38*(1250)</span></p>
            
            
            <p id="VidSrk_37.39*(1251)">
               guṇavat-pātra mātraikahārya-niryāsam āśayan <br />
               ātmanāvaiti te lokaḥ sva-bandhur iti dhāvati //
                <span class="ref">VidSrk_37.39*(1251)</span></p>
            
            
            <p id="VidSrk_37.40*(1252)*">
               satatam asatyād bibhyati mā bhaiṣīr iti vadanti bhīteṣu /<br />
               atithi-jana-śeṣam aśnati sajjana-jihve kṛtāthāsi //
                <span class="ref">VidSrk_37.40*(1252)*</span></p>
            
            
            <p id="VidSrk_37.41*(1253)*">
               yady api daivāt sneho naśyati sādhos tathāpi sattveṣu /<br />
               ghaṇṭā-dhvaner ivāntaś ciram anubadhnāti saṃskāraḥ //
                <span class="ref">VidSrk_37.41*(1253)*</span></p>
            
            
            <p>raviguptasya --</p>
            
            
            <p>|| iti sad-vrajyā ||</p>
            
            
            <p>||37||</p>
            </div>
         
         <div id="d1e25409">
            
            <h3> 38. tato 'sad-vrajyā</h3>
            
            
            <p id="VidSrk_38.1*(1254)*">
               atimaline kartavye bhavati khalānām atīva nipuṇā dhīḥ /<br />
               timire hi kauśikānāṃ rūpaṃ pratipadyante dṛṣṭiḥ //
                <span class="ref">VidSrk_38.1*(1254)*</span></p>
            
            
            <p id="VidSrk_38.2*(1255)">
               sad-guṇālaṃkṛte kāvye doṣān mṛgayate khalaḥ <br />
               vane puṣpa-kalākīrṇaḥ karabhaḥ kaṇṭakān iva //
                <span class="ref">VidSrk_38.2*(1255)</span></p>
            
            
            <p id="VidSrk_38.3*(1256)">
               mukharasyāprasannasya mitra-kārya-vighātinaḥ <br />
               nirmāṇam āśā-nāśāya durjanasya ghanasya ca //
                <span class="ref">VidSrk_38.3*(1256)</span></p>
            
            
            <p id="VidSrk_38.4*(1257)">
               nirvāte vyajanaṃ madāndha-kariṇāṃ darpopaśāntau śṛṇiḥ poto dustara-vāri-rāśi-taraṇe dīpo 'ndhakārāgame <br />
               itthaṃ tad bhuvi nāsti yatra vidhinā nopāya-cintā kṛtā manye durjana-citta-vṛtti-haraṇe dhātāpi bhagnodyamaḥ //
                <span class="ref">VidSrk_38.4*(1257)</span></p>
            
            
            <p id="VidSrk_38.5*(1258)">
               akāraṇāviṣkṛta-vaira-dāruṇād asajjanāt kasya bhayaṃ na jāyate <br />
               viṣaṃ mahāher iva yasya durvacaḥ suduḥsahaṃ saṃnihitaṃ sadā mukhe //
                <span class="ref">VidSrk_38.5*(1258)</span></p>
            
            
            <p id="VidSrk_38.6*(1259)">
               khala-vṛndaṃ śmaśānaṃ ca bhavaty apacitaṃ yadā <br />
               dhruvaṃ tadaiva lokānāṃ kalyāṇam avagamyate //
                <span class="ref">VidSrk_38.6*(1259)</span></p>
            
            
            <p id="VidSrk_38.7*(1260)">
               antar-malina-dehena bahir āhlāda-kāriṇā <br />
               mahā-kāla-phaleneva kaḥ khalena na vañcitaḥ //
                <span class="ref">VidSrk_38.7*(1260)</span></p>
            
            
            <p id="VidSrk_38.8*(1261)">
               sarvatraiva khalo janaḥ saralatā-sad-bhāva-niḥsaṅgināṃ sādhūnāṃ pada-bandhanāya piśuna-prauḍhābhimānodyamaḥ <br />
               sūtraṃ kiṃcid apūrvam eva jaṭharād utpādya sadyaḥ svayaṃ lūtā-tantu-vitāna-jāla-kuṭilaṃ cakraṃ karoty adbhutam //
                <span class="ref">VidSrk_38.8*(1261)</span></p>
            
            
            <p id="VidSrk_38.9*(1262)">
               devānām api paśyantāṃ sa śriyā medhyate khalu <br />
               vāsasāpi na yogo 'sti niścakrasya pinākinaḥ //
                <span class="ref">VidSrk_38.9*(1262)</span></p>
            
            
            <p id="VidSrk_38.10*(1263)">
               stokenonnatim āyāti stokenāyāty adhogatim <br />
               aho na sadṛśī vṛttis tulākoṭeḥ khalasya ca //
                <span class="ref">VidSrk_38.10*(1263)</span></p>
            
            
            <p id="VidSrk_38.11*(1264)*">
               ākhubhyaḥ kiṃ khalair jñātaṃ khalebhyaḥ kim athākhubhiḥ /<br />
               anyad pt para-gṛhotkhātāt karma yeṣāṃ na vidyate //
                <span class="ref">VidSrk_38.11*(1264)*</span></p>
            
            
            <p id="VidSrk_38.12*(1265)*">
               durjana-dūṣita-manasāṃ puṃsāṃ svajane 'pi nāsti viśvāsaḥ /<br />
               bālaḥ pāyasa-dagdho dadhy api phūtkṛtya bhakṣayati //
                <span class="ref">VidSrk_38.12*(1265)*</span></p>
            
            
            <p id="VidSrk_38.13*(1266)">
               guṇotkarṣa-dveṣād pt prakṛti-mahatām apy asadṛśaṃ khalaḥ kiṃcid vākyaṃ racayati ca vistārayati ca <br />
               na ced evaṃ tādṛk kamala-kalikārdha-pratinidhau muneḥgr gaṇḍūṣe 'bdhiḥ sthita iti kuto 'yaṃ kalakalaḥ //
                <span class="ref">VidSrk_38.13*(1266)</span></p>
            
            
            <p id="VidSrk_38.14*(1267)">
               priya-sakhi vipad-daṇḍa-prānta-prapāta-paramparāparicaya-cale cintā-cakre nidhāya vidhiḥ khalaḥ <br />
               mṛdam iva balāt piṇḍīkṛtya pragalbha-kulākavad bhramayati mano no jānīmaḥ kim atra vidhāsyati //
                <span class="ref">VidSrk_38.14*(1267)</span></p>
            
            
            <p id="VidSrk_38.15*(1268)">
               pādāhato 'tha dhṛta-daṇḍa-vighaṭṭito vā yaṃ daṃṣṭrayā spṛśati taṃ kila hanti sarpaḥ <br />
               ko 'py anya eṣa piśuno 'tra bhujaṅga-dharmā karṇe paraṃ spṛśati hanty aparaṃ sa-mūlam //
                <span class="ref">VidSrk_38.15*(1268)</span></p>
            
            
            <p id="VidSrk_38.16*(1269)*">
               pariśuddhām api vṛttiṃ samāśrito durjanaḥ parān vyathate /<br />
               pavanāśino 'pi bhujagāḥ paropaghātaṃ na muñcanti //
                <span class="ref">VidSrk_38.16*(1269)*</span></p>
            
            
            <p>raviguptasya --</p>
            
            
            <p id="VidSrk_38.17*(1270)">
               agamyo mantrāṇāṃ prakṛti-bhiṣajām apy aviṣayaḥ sudhā-sārāsādhyo visadṛśa-tarārambha-gahanaḥ <br />
               jagad bhrāmī-kartuṃ pariṇata-dhiyānena vidhinā sphuṭaṃ sṛṣṭo vyādhiḥ prakṛti-viṣamo durjana-janaḥ //
                <span class="ref">VidSrk_38.17*(1270)</span></p>
            
            
            <p id="VidSrk_38.18*(1271)">
               yaḥ svān api prathamam asta-samasta-sādhuvṛttir guṇān khalatayā malinī-karoti <br />
               tasyāsya bhogina ivogra-ruṣaḥ khalasya dākṣiṇyam asti katham anya-guṇopamarde //
                <span class="ref">VidSrk_38.18*(1271)</span></p>
            
            
            <p id="VidSrk_38.19*(1272)">
               randhrānveṣiṇi duṣṭa-dṛṣṭi-viṣiṇi svacchāśayad-veṣiṇi kṣipre roṣiṇi śarma-śoṣiṇe vinā hetuṃ jagat-ploṣiṇi <br />
               svārthārthaṃ mṛdu-bhāṣiṇīṣṭa-vihatav ekāntatas toṣiṇi śreyaḥ kruddha-bhujaṅga-bhoga-viṣame saṃvidyate kiṃ khale //
                <span class="ref">VidSrk_38.19*(1272)</span></p>
            
            
            <p>guṇākarasya śleṣa-ślokau --</p>
            
            
            <p id="VidSrk_38.20*(1273)">
               jāḍyaṃ hrīmati gaṇyate vrata-rucau dambhaḥ śucau kaitavaṃ śūre nirghṛṇatārjave vimatinā dainyaṃ priyālāpini <br />
               tejasviny avaliptatā mukharatā vaktary aśaktiḥ sthire tat ko nāma bhaved guṇaḥ sa guṇināṃ yo durjane nāṅkitaḥ //
                <span class="ref">VidSrk_38.20*(1273)</span></p>
            
            
            <p id="VidSrk_38.21*(1274)">
               vandyān nindati duḥkhitān upahasaty ābādhate bāndhavān śūrān dveṣṭi dhana-cyutān paribhavaty ājñāpayaty āśritān <br />
               guhyāni prakaṭī-karoti ghaṭayaty anyonya-vairāśrayān brūte śīghram avācyam ujjhita-guṇo gṛhṇāti doṣān khalaḥ //
                <span class="ref">VidSrk_38.21*(1274)</span></p>
            
            
            <p id="VidSrk_38.22*(1275)">
               yad yad iṣṭataraṃ tat tad deyaṃ guṇavate kila <br />
               ata eva khalo doṣān sādhubhyaḥ saṃprayacchati //
                <span class="ref">VidSrk_38.22*(1275)</span></p>
            
            
            <p id="VidSrk_38.23*(1276)*">
               karuṇā-dravam eva durjanaḥ sutarāṃ sat-puruṣaṃ prabādhate /<br />
               mṛdukaṃ hi bhinatti kaṇṭakaḥ kaṭhine kuṇṭhaka iva jāyate //
                <span class="ref">VidSrk_38.23*(1276)*</span></p>
            
            
            <p id="VidSrk_38.24*(1277)">
               ārambha-gurvī kṣayiṇī krameṇa laghvī purā vṛddhimatī ca paścāt <br />
               dinasya pūrvārdha-parārdha-bhinnā chāyeva maitrī khala-sajjanānām //
                <span class="ref">VidSrk_38.24*(1277)</span></p>
            
            
            <p id="VidSrk_38.25*(1278)">
               khalānāṃ kharjūra-kṣitiruha-kaṭhoraṃ kva ca manaḥ kva conmīlan-mallī-kusuma-sukumārāḥ kavi-giraḥ <br />
               itīmaṃ vyāmohaṃ parihara vicitrāḥ śṛṇu kathā yathāyaṃ pīyūṣa-dyutir upala-khaṇḍaṃ dravayati //
                <span class="ref">VidSrk_38.25*(1278)</span></p>
            
            
            <p id="VidSrk_38.26*(1279)*">
               upakāriṇi śuddha-matau vārjane yaḥ samācarati pāpam /<br />
               taṃ janam asatya-saṃdhaṃ bhagavati vasudhe kathaṃ vahasi //
                <span class="ref">VidSrk_38.26*(1279)*</span></p>
            
            
            <p id="VidSrk_38.27*(1280)">
               mukhe nīcasya patitā aher iva payaḥ-kaṇāḥ <br />
               kṣaṇena viṣatāṃ yānti sūkta-pīyūṣa-bindavaḥ //
                <span class="ref">VidSrk_38.27*(1280)</span></p>
            
            
            <p id="VidSrk_38.28*(1281)">
               muṇḍā-priyād āyati-duḥkha-dāyino vasantam utsārya vijṛmbhita-śriyaḥ <br />
               na kaḥ khalāt tāpita-mitra-maṇḍalād upaiti pāpaṃ tapa-vāsarād iva //
                <span class="ref">VidSrk_38.28*(1281)</span></p>
            
            
            <p>nara-dattasya --</p>
            
            
            <p id="VidSrk_38.29*(1282)">
               tulyotpattī prakṛti-dhavalāv apy amū śaṅkha-somau tatra sthāṇur vidhum asadṛśenottamāṅgena dhatte <br />
               śaṅkhas tāpa-krakaca-nicayair bhidyate śaṅkha-kāraiḥ ko nāmāntaḥ-prakṛti-kuṭilo durgatiṃ nābhiyāti //
                <span class="ref">VidSrk_38.29*(1282)</span></p>
            
            
            <p id="VidSrk_38.30*(1283)*">
               akalita-nija-para-rūpaḥ svakam api doṣaṃ para-sthitaṃ vetti /<br />
               nāvāsthitas taṭasthān acalān api vicalitān manute //
                <span class="ref">VidSrk_38.30*(1283)*</span></p>
            
            
            <p id="VidSrk_38.31*(1284)">
               āśrayāśaḥ kṛṣṇavartmā dahanaś caiṣa durjanaḥ <br />
               agnir eva tathāpy asmin syād bhasmani hutaṃ hutam //
                <span class="ref">VidSrk_38.31*(1284)</span></p>
            
            
            <p id="VidSrk_38.32*(1285)">
               varam ākṣīṇataivāstu śaśino durjanasya ca <br />
               na pravṛddhis tu vistārilāñchana-pratipādinī //
                <span class="ref">VidSrk_38.32*(1285)</span></p>
            
            
            <p id="VidSrk_38.33*(1286)*">
               sarvatra mukhara-capalāḥ prabhavanti na loka-saṃmatā guṇinaḥ /<br />
               tiṣṭhanti vāri-rāśeḥur upari taraṅgās tale maṇayaḥ //
                <span class="ref">VidSrk_38.33*(1286)*</span></p>
            
            
            <p id="VidSrk_38.34*(1287)">
               ārambha-ramaṇīyāni vimarde virasāni ca <br />
               prāyo vairāvasānāni saṃgatāni khalaiḥ saha //
                <span class="ref">VidSrk_38.34*(1287)</span></p>
            
            
            <p id="VidSrk_38.35*(1288)*">
               guṇa-kaṇikān api sujanaḥ śaśilekhām iva śivaḥ śirasi kurute /<br />
               candra iva padma-lakṣmīṃ na kṣamate para-guṇaṃ piśunaḥ //
                <span class="ref">VidSrk_38.35*(1288)*</span></p>
            
            
            <p id="VidSrk_38.36*(1289)">
               bibhīmo vayam atyantaṃ cākrikasya guṇād api <br />
               niṣpannam api yaḥ pātraṃ guṇenaiva nikṛntati //
                <span class="ref">VidSrk_38.36*(1289)</span></p>
            
            
            <p id="VidSrk_38.37*(1290)*">
               para-saṃtāpana-hetur yatrāhani na prayāti niṣpattim /<br />
               antar-manā asādhur gaṇayati na tad-āyuṣo madhye //
                <span class="ref">VidSrk_38.37*(1290)*</span></p>
            
            
            <p id="VidSrk_38.38*(1291)*">
               divasān tān abhinandati bahu-manute teṣu janmano lābham /<br />
               ye yānti duṣṭa-buddheḥ paropatāpābhiyogena //
                <span class="ref">VidSrk_38.38*(1291)*</span></p>
            
            
            <p id="VidSrk_38.39*(1292)">
               dayā-mṛduṣu durjanaḥ paṭutarāvalepoddhavaḥ parāṃ vrajati vikriyāṃ na hi bhayaṃ tataḥ paśyati <br />
               yatas tu bhaya-śaṅkayā sukṛśayāpi saṃspṛśyate vinīta iva nīcakaiś carati tatra śāntoddhavaḥ //
                <span class="ref">VidSrk_38.39*(1292)</span></p>
            
            
            <p>śūrasya --</p>
            
            
            <p id="VidSrk_38.40*(1293)">
               asajjanāś cen madhurair vacobhiḥ śakyanta eva pratikartum āryaiḥ <br />
               tat ketakī-reṇubhir amburāśer bandha-kriyāyām api kaḥ prayāsaḥ //
                <span class="ref">VidSrk_38.40*(1293)</span></p>
            
            
            <p id="VidSrk_38.41*(1294)">
               nūnaṃ darpāt tuhina-rucinā durjanasya pramārṣṭuṃ nītaṃ ceto na ca dhavalitaṃ helayā nārpitaṃ ca <br />
               yenedānīṃ malina-hṛdayo lakṣyate śīta-raśmir yasmāc cāyaṃ hṛdaya-rahito durvidhaḥ sarvadaiva //
                <span class="ref">VidSrk_38.41*(1294)</span></p>
            
            
            <p id="VidSrk_38.42*(1295)">
               niryantraṇaṃ yatra na vartitavyaṃ na moditavyaṃ praṇayātivāde <br />
               viśaṅkitānyonya-bhayaṃ sudūrān namaskriyām arhati sauhṛdaṃ tat //
                <span class="ref">VidSrk_38.42*(1295)</span></p>
            
            
            <p>abhinandasya --</p>
            
            
            <p id="VidSrk_38.43*(1296)*">
               ete snigdhatamā iti mā mā kṣudreṣu kuruta viśvāsam /<br />
               siddhārthānām eṣāṃ sneho 'py aśrūṇi pātayati //
                <span class="ref">VidSrk_38.43*(1296)*</span></p>
            
            
            <p id="VidSrk_38.44*(1297)">
               vṛthā-jvalita-kopāgneḥ paruṣākṣara-vādinaḥ <br />
               durjanasyāuṣadhaṃ nāsti kiṃcid anyad anuttarāt //
                <span class="ref">VidSrk_38.44*(1297)</span></p>
            
            
            <p id="VidSrk_38.45*(1298)">
               cakra-saṃbhāriṇi krūre para-cchidrānusāriṇi <br />
               dvijihve dṛṣṭa-mātre cet kasya na syāc camatkṛtiḥ //
                <span class="ref">VidSrk_38.45*(1298)</span></p>
            
            
            <p id="VidSrk_38.46*(1299)">
               cakṣur āśrayate kāmaḥ kāmukasya daridrataḥ <br />
               krūrasya cāprabhavataḥ para-drohaḥ sarasvatīm //
                <span class="ref">VidSrk_38.46*(1299)</span></p>
            
            
            <p>śatānandasya --</p>
            
            
            <p id="VidSrk_38.47*(1300)">
               khalaṃ dṛṣṭvaiva sādhūnāṃ hṛdayaṃ kāṣṭhavad bhavet <br />
               tatas tad dārayaty asya vācaḥ krakaca-karkaśāḥ //
                <span class="ref">VidSrk_38.47*(1300)</span></p>
            
            
            <p id="VidSrk_38.48*(1301)*">
               hetor vinopakārī yadi nāma śateṣu kaścid ekaḥ syāt /<br />
               tatrāpi kliṣṭa-dhiyāṃ doṣaṃ vakṣyaty atikhalatvam //
                <span class="ref">VidSrk_38.48*(1301)*</span></p>
            
            
            <p id="VidSrk_38.49*(1302)">
               ākrānteva mahopalena muninā śapteva durvāsasā sātatyaṃ bata mudriteva jatunā nīteva mūrchāṃ viṣaiḥ <br />
               baddhevātanu-rajjubhiḥ para-guṇān vaktuṃ na śaktā satī jihvā loha-śalākayā khala-mukhe viddheva saṃlakṣyate //
                <span class="ref">VidSrk_38.49*(1302)</span></p>
            
            
            <p>śrīdharmadāsasya --</p>
            
            
            <p id="VidSrk_38.50*(1303)">
               prakṛtir iha khalānāṃ doṣa-cittaṃ guṇajñe vinaya-lalita-bhāve dveṣa-raktā ca buddhiḥ <br />
               ubhayam idam avaśyaṃ jāyate sarva-vāraṃ paṭur api niyatātmā kīrtim evābhidhatte //
                <span class="ref">VidSrk_38.50*(1303)</span></p>
            
            
            <p>|| ity asad-vrajyā ||</p>
            
            <p>||38||</p>
            
            </div>
         
         <div id="d1e26234">
            
            <h3>39. tato dīna-vrajyā</h3>
            
            <p id="VidSrk_39.1*(1304)">
               prātar bāṣpāmbu-bindu-vyatikara-vigalat-klinna-sṛkkaḥ kathaṃcit kiṃcit saṃkubja-jaṅghā-janita-jaḍa-javo jīrṇa-jānur jarārtaḥ <br />
               muṣṭy-āvaṣṭabhya yaṣṭiṃ kaṭi-puṭa-vicaṭat-karpaṭaḥ pluṣṭa-kanthaḥ kunthann utthāya pānthaḥ pathi paruṣa-marun-mūrcchyamānaḥ prayāti //
                <span class="ref">VidSrk_39.1*(1304)</span></p>
            
            
            <p id="VidSrk_39.2*(1305)">
               puṇyānau pūrṇa-vāñchaḥ prathamam agaṇita-ploṣa-doṣaḥ pradoṣe pānthas taptvā prasuptaḥ pratata-tanu-tṛṇe dhāmani grāma-devyāḥ <br />
               utkampī karpaṭārghe jarati pada-hati-cchidrite cchinna-nidro vāte vāti prakamaṃ hima-kaṇini kaṇan koṇataḥ koṇam eti //
                <span class="ref">VidSrk_39.2*(1305)</span></p>
            
            
            <p>bāṇasya (Svsu.ā. 1857, Spdśā.pa. 3946, Smvsū.mu. 64.12, Skmsa.u.ka. 1344)</p>
            
            
            <p id="VidSrk_39.3*(1306)">
               potān etān api gṛhavati grīṣma-māsāvasānaṃ yāvan nirvāhayati bhavatī yena vā kenacid vā <br />
               paścād ambhodhara-jala-parīpātam āsādya tumbī kūṣmāṇḍī ca prabhavati tadā bhūbhujaḥ ke vayaṃ ke //
                <span class="ref">VidSrk_39.3*(1306)</span></p>
            
            
            <p>dharaṇīdharasya --</p>
            
            
            <p id="VidSrk_39.4*(1307)">
               kṣut-kṣāmāḥ śiśavaḥ śavā iva tanur mandādaro bāndhavo liptā jarjara-karkarī-jala-lavair no māṃ tathā bādhate <br />
               gehinyāḥ sphuṭitāṃśukaṃ ghaṭayituṃ kṛtvā sakāku-smitaṃ kupyantī prativeśinī pratidinaṃ sūcīṃ yathā yācitā //
                <span class="ref">VidSrk_39.4*(1307)</span></p>
            
            
            <p>kasyacit | (Skmsa.u.ka. 2238)</p>
            
            
            <p id="VidSrk_39.5*(1308)">
               sākrandāḥ śiśavaḥ sa-patra-puṭakā vaptuḥ puro-vartinaḥ pracchanne ca vadhūr vibhāga-kuśalā madhye sthitā gehinī <br />
               kaṭyācchādana-bandhakena katham apy āsāditenāndhasā sindūrāruṇa-maṇḍale savitari prāṇāhutir dīyate //
                <span class="ref">VidSrk_39.5*(1308)</span></p>
            
            
            <p id="VidSrk_39.6*(1309)">
               ete daridra-śiśavas tanu-jīrṇa-kanthāṃ skandhe nidhāya malināṃ pulakākulāṅgāḥ <br />
               sūrya-sphurat-kara-karambita-bhitti-deśa -lābhāya śīta-samaye kalim ācaranti //
                <span class="ref">VidSrk_39.6*(1309)</span></p>
            
            
            <p id="VidSrk_39.7*(1310)">
               tasminn eva gṛhodare rasavatī tatraiva sā kaṇḍanī tatropaskaraṇāni tatra śiśavas tatraiva vāsaḥ svayam <br />
               etat soḍhavato 'pi duḥstha-gṛhiṇaḥ kiṃ brūmahe durdaśām adya śvo vijaniṣyamāṇa-gṛhiṇī tatraiva yat kunthati //
                <span class="ref">VidSrk_39.7*(1310)</span></p>
            
            
            <p>kasyacit | (Skmsa.u.ka. 2239, vainateyasya)</p>
            
            
            <p id="VidSrk_39.8*(1311)">
               adyāśanaṃ śiśu-janasya balena jātaṃ śvo vā kathaṃ nu bhaviteti vicintayantī <br />
               ity aśru-pāta-malinī-kṛta-gaṇḍa-deśā necched daridra-gṛhiṇī rajanī-virāmam //
                <span class="ref">VidSrk_39.8*(1311)</span></p>
            
            
            <p>kasyacit | (Skmsa.u.ka. 2241)</p>
            
            
            <p id="VidSrk_39.9*(1312)">
               saktūñ śocati saṃplutān pratikaroty ākrandato bālakān pratyutsiñcati karpareṇa salilaṃ śayyā-tṛṇaṃ rakṣati <br />
               dattvā mūrdhani śīrṇaṃ śūrpa-śakalaṃ jīrṇe gṛhe vyākulā kiṃ tad yan na karoti duḥstha-gṛhiṇī deve bhṛśaṃ varṣati //
                <span class="ref">VidSrk_39.9*(1312)</span></p>
            
            
            <p>yogeśvarasya | (Skmsa.u.ka. 2245, laṅga-dattasya; Svsu.ā. 3201)</p>
            
            
            <p id="VidSrk_39.10*(1313)*">
               jarad-ambara-saṃvaraṇa-granthi-vidhau grantha-kāra eko 'ham /<br />
               parimita-kadanna-baṇṭana-vidyā-pāraṃ-gatā gṛhiṇī //
                <span class="ref">VidSrk_39.10*(1313)*</span></p>
            
            
            <p>vīrasya | (Skmsa.u.ka. 2230, bhānoḥ)</p>
            
            
            <p id="VidSrk_39.11*(1314)">
               mā rodīś ciram ehi vatsa viphalaṃ dṛṣṭvādya putrān imān āyāto bhavato 'pi dāsyati pitā graiveyakaṃ vāsasī <br />
               śrutvaivaṃ gṛhiṇī-vacāṃsi nikaṭe kuḍyasya niṣkiṃcano niśvasyāśru-jala-phutānata-mukhaḥ pānthaḥ punaḥ proṣitaḥ //
                <span class="ref">VidSrk_39.11*(1314)</span></p>
            
            
            <p id="VidSrk_39.12*(1315)">
               kūṣmāṇḍī-viṭapaḥ phalaty avirataṃ siktaḥ suvarṇāmbunā bhūyobhir gaditaṃ hitaiṣibhir itīvāsmābhir aṅgīkṛtam <br />
               tat saṃyācya kutaścid īśvara-gṛhād ānīyamānaṃ śanaiḥ adhvany eva hi bindubhir vigalitaṃ śrāṇe śarāvodare //
                <span class="ref">VidSrk_39.12*(1315)</span></p>
            
            
            <p id="VidSrk_39.13*(1316)">
               mātar dharma-pare dayāṃ kuru mayi śrānte ca vaideśike dvārālindaka-koṇakeṣu nibhṛtaṃ sthitvā kṣipāmi kṣapām <br />
               ity evaṃ gṛhiṇī-pracaṇḍa-vadanā-vākyena nirbhartsito hasta-nyasta-palāla-muṣṭi-vibhavaḥ pānthaḥ śanair gacchati //
                <span class="ref">VidSrk_39.13*(1316)</span></p>
            
            
            <p>kasyacit (Svsu.ā. 2416, ant spd śā.pa. 580 ravidattasya, Smvsū.mu. 96.3 raviguptasya,
               Skmsa.u.ka. 1341 śatānandasya)</p>
            
            
            <p id="VidSrk_39.14*(1317)">
               lagnaḥ śṛṅga-yuge gṛhī satanayo vṛddhau gurū pārśvayoḥ pucchāgre gṛhiṇī khureṣu śiśavo lagnā vadhūḥ kambale <br />
               ekaḥ śīrṇa-jarad-gavo vidhivaśāt sarvasva-bhūto gṛhe sarveṇaiva kuṭumbakena rudatā suptaḥ samutthāpyate //
                <span class="ref">VidSrk_39.14*(1317)</span></p>
            
            
            <p>kasyacit | (Skmsa.u.ka. 2226)</p>
            
            
            <p id="VidSrk_39.15*(1318)">
               śīta-vāta-samudbhinnapulakāṅkura-śālinī <br />
               mamāmbara-vihīnasya tvag eva paṭikāyate //
                <span class="ref">VidSrk_39.15*(1318)</span></p>
            
            
            <p id="VidSrk_39.16*(1319)">
               sadyo vibhidyate nūnaṃ daridra-tanu-pañjaram <br />
               yadi na syān manorājyarajjubhir dṛḍha-saṃyatam //
                <span class="ref">VidSrk_39.16*(1319)</span></p>
            
            
            <p id="VidSrk_39.17*(1320)">
               prāyo daridra-śiśavaḥ para-mandirāṇāṃ dvāreṣu datta-kara-pallava-līna-dehāḥ <br />
               lajjā-nigūḍha-vacaso bata bhoktu-kāmā bhoktāram ardha-nayanena vilokayanti //
                <span class="ref">VidSrk_39.17*(1320)</span></p>
            
            
            <p>kasyacit | (Skmsa.u.ka. 2227)</p>
            
            
            <p id="VidSrk_39.18*(1321)">
               adhva-śramāya caraṇau virahāya dārā abhyarthanāya vacanaṃ ca vapur jarāyai <br />
               etāni me vidadhatas tava sarvadaiva dhātas trapā yadi na kiṃ na pariśramo 'pi //
                <span class="ref">VidSrk_39.18*(1321)</span></p>
            
            
            <p id="VidSrk_39.19*(1322)*">
               vardhana-mukhāsikāyām udara-piśācaḥ kim icchakām icchan /<br />
               paryākulayati gṛhiṇīm akiṃcanaḥ kṛpaṇa-saṃvāsaḥ //
                <span class="ref">VidSrk_39.19*(1322)*</span></p>
            
            
            <p id="VidSrk_39.20*(1323)">
               varaṃ mṛto na tu kṣudras tathāpi mahad antaram <br />
               ekasya bandhuḥnr nādatte nāmāny asyākhilo janaḥ //
                <span class="ref">VidSrk_39.20*(1323)</span></p>
            
            
            <p id="VidSrk_39.21*(1324)">
               kṛpaṇasyāstu dāridryaṃ kārpaṇyāvṛti-kārakam <br />
               vibhavas tasya tad-doṣaghoṣaṇā-paṭu-ḍiṇḍimaḥ //
                <span class="ref">VidSrk_39.21*(1324)</span></p>
            
            
            <p>vyāsasya --</p>
            
            
            <p id="VidSrk_39.22*(1325)">
               jīvatāpi śavenāpi kṛpaṇena na dīyate <br />
               māṃsaṃ vardhayatānena kākasyopakṛtiḥ kṛtā //
                <span class="ref">VidSrk_39.22*(1325)</span></p>
            
            
            <p>kavirājasya --</p>
            
            
            <p id="VidSrk_39.23*(1326)*">
               śrīphalaṃ yan na tad dīrgham iti tāvad vyavasthitam /<br />
               tatraikānta-dhṛtir yasya manyate mugdha eva saḥ //
                <span class="ref">VidSrk_39.23*(1326)*</span></p>
            
            
            <p>risūkasya --</p>
            
            
            <p id="VidSrk_39.24*(1327)*">
               dṛḍhatara-nibaddha-muṣṭeḥ koṣa-niṣaṇṇasya sahaja-malinasya /<br />
               kṛpaṇasya kṛpāṇasya ca kevalam ākārato bhedaḥ //
                <span class="ref">VidSrk_39.24*(1327)*</span></p>
            
            
            <p>gobhaṭṭasya --</p>
            
            
            <p id="VidSrk_39.25*(1328)">
               pathika he vijahīhi vṛthārthitāṃ na khalu vetsi navas tvam ihāgataḥ <br />
               idam ahi-bhramitaṃ paca-mandiraṃ balibhujo 'pi na yānti yad-antikam //
                <span class="ref">VidSrk_39.25*(1328)</span></p>
            
            
            <p id="VidSrk_39.26*(1329)">
               raver astamaye yena nidrā netreṣu nirmitā <br />
               tena kiṃ na kṛto mṛtyur martyānāṃ vibhava-kṣaye //
                <span class="ref">VidSrk_39.26*(1329)</span></p>
            
            
            <p id="VidSrk_39.27*(1330)">
               yenaivāmbara-khaṇḍena divā sañcarate raviḥ <br />
               tenaiva niśi śītāṃśur aho daurgatyam etayoḥ //
                <span class="ref">VidSrk_39.27*(1330)</span></p>
            
            
            <p id="VidSrk_39.28*(1331)">
               malīmasena dehena pratigeham upasthitāḥ <br />
               ātmanaivātma-kathakā vayaṃ vāyasa-vṛttayaḥ //
                <span class="ref">VidSrk_39.28*(1331)</span></p>
            
            
            <p id="VidSrk_39.29*(1332)">
               bhūyād ato bahu-vrīhiśāsanāśā mudhaiva me <br />
               pūrvāparāparāmarśād vimūḍhasyeva me matiḥ //
                <span class="ref">VidSrk_39.29*(1332)</span></p>
            
            
            <p>|| iti dīna-vrajyā ||</p>
            
            
            <p>||39||</p>
            
            </div>
         
         <div id="d1e26777">
            
            <h3>40. tato 'rthāntaranyāsa-vrajyā</h3>
            
            <p id="VidSrk_40.1*(1333)">
               kālindyā dalitendra-nīla-śakala-śyāmāmbhaso 'ntarjale magnasyāñjana-puñja-sañcaya-nibhasyāheḥ kuto 'nveṣaṇā <br />
               tārābhāḥ phaṇa-cakravāla-maṇayo na syur yadi dyotino yair evonnatim āpnuvanti guṇinas tair eva yānty āpadam //
                <span class="ref">VidSrk_40.1*(1333)</span></p>
            
            
            <p id="VidSrk_40.2*(1334)">
               bhagnāśasya karaṇḍa-piṇḍita-tanor mlānendriyasya kṣudhā kṛtvākhur vivaraṃ svayaṃ nipatito naktaṃ mukhe bhoginaḥ <br />
               tṛptas tat-piśitena satvaram asau tenaiva yātaḥ pathā svasthās tiṣṭhata daivam eva jagataḥ śāntau kṣaye cākulam //
                <span class="ref">VidSrk_40.2*(1334)</span></p>
            
            
            <p id="VidSrk_40.3*(1335)">
               yasyāḥ kṛte nṛpatayas tṛṇavat tyajanti prāṇān priyān api paraspara-baddha-vairāḥ <br />
               teṣām asṛk pibati saiva mahī hatānāṃ śrīḥ prāyaśo vikṛtim eti bahūpabhuktā //
                <span class="ref">VidSrk_40.3*(1335)</span></p>
            
            
            <p id="VidSrk_40.4*(1336)">
               rathasyaikaṃ cakraṃ bhujaga-yamitāḥ sapta turagāḥ nirālambo mārgaś caraṇa-rahitaḥ sārathir api <br />
               ravir yāty evāntaṃ pratidinam apārasya nabhasaḥ kriyā-siddhiḥ sattve bhavati mahatāṃ nopakaraṇe //
                <span class="ref">VidSrk_40.4*(1336)</span></p>
            
            
            <p>vāgīśvarasya --</p>
            
            
            <p id="VidSrk_40.5*(1337)">
               paulastyaḥ katham anya-dāra-haraṇe doṣaṃ na vijñātavān kākutsthena kathaṃ na hema-hariṇasyāsaṃbhavo lakṣitaḥ <br />
               akṣāṇāṃ ca yudhiṣṭhireṇa mahatā jñāto na doṣaḥ kathaṃ pratyāsanna-vipatti-mūḍha-manasāṃ prāyo matiḥ kṣīyate //
                <span class="ref">VidSrk_40.5*(1337)</span></p>
            
            
            <p id="VidSrk_40.6*(1338)">
               akārye tathyo vā bhavati vitathaḥ kāmam athavā tathāpy uccair dhāmnāṃ harati mahimānaṃ jana-ravaḥ <br />
               tulottīrṇasyāpi prakaṭa-nihatāśeṣa-tamasoaḥ raves tādṛk tejo na hi bhavati kanyāṃ gata iti //
                <span class="ref">VidSrk_40.6*(1338)</span></p>
            
            
            <p id="VidSrk_40.7*(1339)">
               kṛto yad ahnas tanimā himāgame laghīyasī yac ca nidāgha-śarvarī <br />
               anena dṛṣṭānta-yugena gamyate sad-artha-saṃkoca-samudyato vidhiḥ //
                <span class="ref">VidSrk_40.7*(1339)</span></p>
            
            
            <p id="VidSrk_40.8*(1340)">
               pītāmbarāya tanayāṃ pradadau payodhis tat-kālakūṭa-garalaṃ ca digambarāya <br />
               tatrānayor vadata kasya guṇātirekaḥ prāyaḥ paricchada-kṛtādara eva lokaḥ //
                <span class="ref">VidSrk_40.8*(1340)</span></p>
            
            
            <p id="VidSrk_40.9*(1341)">
               kiṃ janmanā jagati kasyacid īkṣitena śaktyaiva yāti nijayā puruṣaḥ pratiṣṭhām <br />
               śaktā hi kūpam api śoṣayituṃ na kumbhāḥ kumbhodbhavena punar ambudhir eva pītaḥ //
                <span class="ref">VidSrk_40.9*(1341)</span></p>
            
            
            <p id="VidSrk_40.10*(1342)">
               puṃsaḥ svarūpa-vinirūpaṇam eva kāryaṃ taj-janma-bhūmi-guṇa-doṣa-kathā vṛthaiva <br />
               kaḥ kālakūṭam abhinandati sāgarotthaṃ ko vāravindam abhinindati paṅkajātam //
                <span class="ref">VidSrk_40.10*(1342)</span></p>
            
            
            <p id="VidSrk_40.11*(1343)">
               khalvāṭo divaseśvarasya kiraṇaiḥ saṃtāpito mūrdhani chāyām ātapa-vairiṇīm anusaran bilvasya mūlaṃ gataḥ <br />
               tatrāpy āśu kadācid eva patatā bilvena bhagnaṃ śiraḥ prāyo gacchati yatra bhāgya-rahitas tatrāpadāṃ bhājanam //
                <span class="ref">VidSrk_40.11*(1343)</span></p>
            
            
            <p id="VidSrk_40.12*(1344)">
               alaṃkāraḥ śaṅkākara-naraka-pālaḥ parikaraḥ praśīrṇāṅgo bhṛṅgī vasu ca vṛṣa eko bahu-vayāḥ <br />
               avastheyaṃ sthāṇor api bhavati yatrāmara-guror vidhau vakre mūrdhni sthitavati vayaṃ ke punar amī //
                <span class="ref">VidSrk_40.12*(1344)</span></p>
            
            
            <p id="VidSrk_40.13*(1345)">
               na saṃbandopādhiṃ dadhata iha dākṣiṇya-nidhayaḥ prahṛṣṭa-premāṇāṃ sa hi sahaja eṣām udayate <br />
               ka ete saṃbandhān malaya-marutaś cūta-taravo yad etān ālabhya pratiparurudānaṃ janayati //
                <span class="ref">VidSrk_40.13*(1345)</span></p>
            
            
            <p id="VidSrk_40.14*(1346)">
               lokottaraṃ caritam arpayati pratiṣṭhāṃ puṃsaḥ kulaṃ na hi nimittam udāttatāyāḥ <br />
               vātāpitāpana-muneḥ kalaśāt prasūtir līlāyitaṃ punar amuṣya samudra-pānam //
                <span class="ref">VidSrk_40.14*(1346)</span></p>
            
            
            <p id="VidSrk_40.15*(1347)">
               sthalīnāṃ dagdhānām upari mṛgatṛṣṇānusaraṇāt tṛṣārtaḥ śāraṅgo viramati na khinne 'pi vapuṣi <br />
               ajānānas tattvaṃ na sa mṛgayate 'nyāṃ ca sarasīm abhūmau pratyāśā na hi phalati vighnaṃ ca kurute //
                <span class="ref">VidSrk_40.15*(1347)</span></p>
            
            
            <p id="VidSrk_40.16*(1348)">
               kiṃ kūrmasya bhara-vyathā na vapuṣi kṣmāṃ na kṣipaty eṣa yat kiṃ vā nāsti pariśramo dina-karasyāste na yan niścalaḥ <br />
               kiṃ tv aṅgīkṛtam utsṛjan kṛpaṇavad ślāghyo jano lajjate nirvyūḍhiḥ pratipanna-vastuṣu satām ekaṃ batāho vratam //
                <span class="ref">VidSrk_40.16*(1348)</span></p>
            
            
            <p id="VidSrk_40.17*(1349)">
               svacchāśayo bhavati ko 'pi janaḥ prakṛtyā saṅgaḥ satām abhijanaś ca na hetur atra <br />
               dugdhābdhi-labdha-janano hara-kandharā-sthaḥ svāṃ kālatāṃ tyajati jātu na kālakūṭaḥ //
                <span class="ref">VidSrk_40.17*(1349)</span></p>
            
            
            <p id="VidSrk_40.18*(1350)">
               vāsaś carma vibhūṣaṇaṃ śava-śiro bhikṣāṇatenāśanaṃ gaur ekaḥ sa ca lāṅgale 'py akuśalas tan-mātra-sāraṃ dhanam <br />
               śarvasyety avagamya yāti vimukhī ratnālayaṃ jāhnavī kaṣṭaṃ durgatikasya jīvitam aho dārair api tyajyate //
                <span class="ref">VidSrk_40.18*(1350)</span></p>
            
            
            <p id="VidSrk_40.19*(1351)">
               kaivarta-karkaśa-kara-grahaṇa-cyuto 'pi jāle punar nipatitaḥ śapharo varākaḥ <br />
               daivāt tato 'pi galito gilito bakena vāme vidhau vada kathaṃ vyasanasya śāntiḥ //
                <span class="ref">VidSrk_40.19*(1351)</span></p>
            
            
            <p id="VidSrk_40.20*(1352)">
               khanati na khuraiḥ kṣoṇī-pṛṣṭhaṃ na nardati sādaraṃ prakṛti-puruṣaṃ dṛṣṭvaivāgre na kupyati gām api <br />
               vahati tu dhuraṃ dhuryo dhairyād anuddhata-kandharo jagati kṛtinaḥ kāryaudāryād pt parān atiśerate //
                <span class="ref">VidSrk_40.20*(1352)</span></p>
            
            
            <p id="VidSrk_40.21*(1353)">
               śiraḥ śārvaṃ svargād pt paśupati-śirastaḥ kṣiti-bhṛtaṃ mahīdhrād uttuṅgād avani-talam asmāc ca jaladhim <br />
               adho 'dho gaṅgāvad vayam upagatā dūram athavā pada-bhraṃśetānāṃ bhavati vinipātaḥ śatamukhaḥ //
                <span class="ref">VidSrk_40.21*(1353)</span></p>
            
            
            <p id="VidSrk_40.22*(1354)">
               kvāpi kasya ca kuto 'pi kāraṇāc citta-vṛttir iha kiṃ guṇāguṇaiḥ <br />
               unnataṃ yad avadhīrya bhūdharaṃ nīcam abdhim abhiyāti jāhnavī //
                <span class="ref">VidSrk_40.22*(1354)</span></p>
            
            
            <p id="VidSrk_40.23*(1355)">
               sarasi bahuśas tārā-cchāyāṃ daśan parivañcitaḥ kumuda-viṭapānveṣī haṃso niśāsu vicakṣaṇaḥ <br />
               na daśati punas tārāśaṅkī divāpi sitotpalaṃ kuhaka-cakito lokaḥ satye 'py apāyam avekṣate //
                <span class="ref">VidSrk_40.23*(1355)</span></p>
            
            
            <p id="VidSrk_40.24*(1356)*">
               asthānābhiniveśī prāyo jaḍa eva bhavati no vidvān /<br />
               bālād anyaḥ ko 'mbhasi jighṛkṣatīndoḥ sphurad-bimbam //
                <span class="ref">VidSrk_40.24*(1356)*</span></p>
            
            
            <p id="VidSrk_40.25*(1357)*">
               nirguṇam apy anuraktaṃ prāyo na samāśritaṃ jahati santaḥ /<br />
               saha-vṛddhi-kṣaya-bhājaṃ vahati śaśāṅkaḥ kalaṅkam api //
                <span class="ref">VidSrk_40.25*(1357)*</span></p>
            
            
            <p id="VidSrk_40.26*(1358)*">
               avikāriṇam api sajjanam aniśam anāryaḥ prabādhate 'tyartham /<br />
               kamalinyā kim apakṛtaṃ himasya yas tāṃ sadā dahati //
                <span class="ref">VidSrk_40.26*(1358)*</span></p>
            
            
            <p id="VidSrk_40.27*(1359)">
               bhayaṃ yad dhanur īśvarasya śiśinā yaj jāmadagnyo hatas tyaktā yena guror girā vasumatī baddho yad ambhonidhiḥ <br />
               ekaikaṃ daśakandhara-kṣaya-kṛto rāmasya kiṃ varṇyate daivaṃ varṇaya yena so 'pi sahasā nītaḥ kathā-śeṣatām //
                <span class="ref">VidSrk_40.27*(1359)</span></p>
            
            
            <p id="VidSrk_40.28*(1360)">
               śaśinam uditaṃ lekhā-mātraṃ namanti na cetaraṃ gagana-saritaṃ dhatte mūrdhnā haro na nagātmajām <br />
               tribhuvana-patir lakṣmīṃ tyaktvā hariḥ priya-gopikaḥ paricita-guṇa-dveṣī loko navaṃ navam icchati //
                <span class="ref">VidSrk_40.28*(1360)</span></p>
            
            
            <p id="VidSrk_40.29*(1361)">
               upaśama-phalād vidyā-bījād pt phalaṃ dhanam icchatāṃ bhavati viphalaḥ prārambho yat tad atra kim adbhutam <br />
               niyata-viṣayāḥ sarve bhāvā na yānti hi vikriyāṃ janayitum alaṃ śāler bījaṃ na jātu javāṅkuram //
                <span class="ref">VidSrk_40.29*(1361)</span></p>
            
            
            <p id="VidSrk_40.30*(1362)">
               tṛṣārtaiḥ sāraṅgaiḥ prati-jaladharaṃ bhūri virutaṃ ghanair muktā dhārāḥ sapadi payasas tān prati muhuḥ <br />
               khagānāṃ ke meghāḥ ka iha vihagā vā jala-mucām ayācyo nārtānām anupakaraṇīyo na mahatām //
                <span class="ref">VidSrk_40.30*(1362)</span></p>
            
            
            <p>bhartṛhareḥ | (Spdśā.pa. 1205, Skmsa.u.ka. 1951)</p>
            
            
            <p id="VidSrk_40.31*(1363)">
               payas tejo vāyur gaganam avanir viśvam api vā svayaṃ viṣṇus tasya tridaśa-jayinaḥ kiṃ na sukaram <br />
               chalān nīto 'dhastād balir aṇuka-rūpeṇa tad api svabhāvāc cakrī yaḥ praguṇam api cakreṇa sṛjati //
                <span class="ref">VidSrk_40.31*(1363)</span></p>
            
            
            <p>muṣṭikara-guhasya --</p>
            
            
            <p id="VidSrk_40.32*(1364)">
               kiṃ nojjvalaḥ kim u kalāḥ sakalā na dhatte datte na kiṃ nayanayor mudam unmayūkhaḥ <br />
               rāhos tu cakra-patito 'stamito 'yam induḥ satyaṃ satām ahṛdayeṣu guṇās tṛṇāni //
                <span class="ref">VidSrk_40.32*(1364)</span></p>
            
            
            <p>atulasya --</p>
            
            
            <p id="VidSrk_40.33*(1365)">
               lūnās tilās tad-anu śoṣam upāgatās te śoṣād hi śuddhim atha tāpam upetavantaḥ <br />
               tāpāt kaṭhoratara-yantra-nipīḍanāni sneho nimittam iti duḥkha-paraṃmparāyāḥ //
                <span class="ref">VidSrk_40.33*(1365)</span></p>
            
            
            <p id="VidSrk_40.34*(1366)*">
               dugdha mugdham asti yas tvayā dhṛtaḥ sneha eṣa vipad-eka-kāraṇam /<br />
               yat-kṛte tvam apavāsitaṃ punaś chinnam unmathitam agni-sātkṛtam //
                <span class="ref">VidSrk_40.34*(1366)*</span></p>
            
            
            <p id="VidSrk_40.35*(1367)">
               mūrdhenduḥ parameśvareṇa vidhṛto vakro jaḍātmā kṣayī karṇānte ca parāpakāra-caturo nyasto dvijihvādhipaḥ <br />
               nandī dvāri bahiṣkṛto guṇanidhiḥ kaṣṭaṃ kim atrocyatāṃ pātrāpātra-vicāraṇāsv anipuṇaḥ prāyo bhaved īśvaraḥ //
                <span class="ref">VidSrk_40.35*(1367)</span></p>
            
            
            <p id="VidSrk_40.36*(1368)">
               kākutsthasya daśānano na kṛtavān dārāpahāraṃ yadi kvāmbhodhiḥ kva ca setubandha-ghaṭanā kvottīrya laṅkājayaḥ <br />
               pārthasyāpi parābhavaṃ yadi ripuḥnr nādāt kva tādṛk tapo nīyante ripubhiḥ samunnati-padaṃ prāyaḥ paraṃ māninaḥ //
                <span class="ref">VidSrk_40.36*(1368)</span></p>
            
            
            <p id="VidSrk_40.37*(1369)">
               śambūkāḥ kila nirgatār jalanidhes tīreṣu dāvāgninā dahyante maṇayo vaṇik-kara-talair āyānti rājñāṃ śiraḥ <br />
               sthāna-pracyutir alpakasya vipade santas tu deśāntaraṃ yānto yānti sadā samarpita-guṇāḥ ślāghyāḥ parām unnatim //
                <span class="ref">VidSrk_40.37*(1369)</span></p>
            
            
            <p id="VidSrk_40.38*(1370)">
               ya eko lokānāṃ parama-suhṛd ānanda-janakaḥ kalā-śālī śrīmān nidhuvana-vidhau maṅgala-ghaṭaḥ <br />
               sudhā-sūtiḥ so 'yaṃ tripura-hara-cūḍāmaṇiraho prayāty astaṃ hanta prakṛti-viṣamā daiva-gatayaḥ //
                <span class="ref">VidSrk_40.38*(1370)</span></p>
            
            
            <p id="VidSrk_40.39*(1371)">
               apetāḥ śatrubhyo vayam iti viṣādo 'yam aphalaḥ pratīkāras tv eṣām aniśam anusaṃdhātum ucitaḥ <br />
               jarāsaṃdhād bhagnaḥ saha halabhṛtā dānava-ripur jaghānainaṃ paścān na kim anila-sūnuḥ priya-sakhaḥ //
                <span class="ref">VidSrk_40.39*(1371)</span></p>
            
            
            <p id="VidSrk_40.40*(1372)">
               candraḥ kṣayī prakṛti-vakra-tanur jaḍātmā doṣākāraḥ sphurati mitra-vipatti-kāle <br />
               mūrdhnā tathāpi vidhṛtaḥ parameśvareṇa naivāśriteṣu mahatāṃ guṇa-doṣa-cintā //
                <span class="ref">VidSrk_40.40*(1372)</span></p>
            
            
            <p id="VidSrk_40.41*(1373)">
               śuklīkaroti malināni digantarāṇi candro na śuklayati cātma-gataṃ kalaṅkam <br />
               nityaṃ yathārtha-ghaṭanāhita-mānasānāṃ svārthodyamo bhavati no mahatāṃ kadācit //
                <span class="ref">VidSrk_40.41*(1373)</span></p>
            
            
            <p id="VidSrk_40.42*(1374)">
               gṛhṇāti yuktam itarac ca jahāti dhīmān eṣa svabhāva-janito mahatāṃ vivekaḥ <br />
               anyonya-miśritam api vyatiricya śuddhaṃ dugdhaṃ pibaty udakam ujjhati rājahaṃsaḥ //
                <span class="ref">VidSrk_40.42*(1374)</span></p>
            
            
            <p id="VidSrk_40.43*(1375)">
               prāyo bhavaty anucita-sthiti-deśa-bhājaḥ śreyaḥ sva-jīva-paripālana-mātram eva <br />
               antaḥ-pratapta-maru-saikata-dahyamānamūlasya campaka-taroḥ ka vikāśa-cintā //
                <span class="ref">VidSrk_40.43*(1375)</span></p>
            
            
            <p>vidyāyāḥ --</p>
            
            
            <p id="VidSrk_40.44*(1376)*">
               graha-parikavalita-tanur api ravir iha bodhayati padma-ṣaṇḍāni /<br />
               bhavati vipady api mahatām aṅgīkṛta-vastu-nirvāhaḥ //
                <span class="ref">VidSrk_40.44*(1376)*</span></p>
            
            
            <p id="VidSrk_40.45*(1377)">
               praṇatyā bahu-lābho 'pi na sukhāya manīṣiṇaḥ <br />
               cātakaḥ svalpam apy ambu gṛhṇāty ananta-kandharaḥ //
                <span class="ref">VidSrk_40.45*(1377)</span></p>
            
            
            <p id="VidSrk_40.46*(1378)">
               kasyopayoga-mātreṇa dhanena ramate manaḥ <br />
               pada-pramāṇam ādhāram ārūḍhaḥ ko na kampate //
                <span class="ref">VidSrk_40.46*(1378)</span></p>
            
            
            <p id="VidSrk_40.47*(1379)">
               upaiti kṣārābdhiṃ sahati bahu-vāta-vyatikaraṃ puro nānā-bhaṅgān anubhavati paśyaiṣa jaladaḥ <br />
               kathaṃcil labdhāni pravitarati toyāni jagate guṇaṃ vā doṣaṃ vā gaṇayati na dāna-vyasanitā //
                <span class="ref">VidSrk_40.47*(1379)</span></p>
            
            
            <p>vallaṇasya | (Srkm 1943)</p>
            
            
            <p id="VidSrk_40.48*(1380)">
               sudhā-dhāmnaḥ kāntiṃ glapayati vilumpaty uḍu-gaṇaṃ kiraty uṣṇaṃ tejaḥ kumuda-vana-lakṣmīḥ śamayati <br />
               ravir jānāty eva pratidivasam astādri-patanaṃ tathāpi pratyagrābhyudaya-taralaḥ kiṃ na kurute //
                <span class="ref">VidSrk_40.48*(1380)</span></p>
            
            
            <p>kavirājasya --</p>
            
            
            <p>|| ity arthāntaranyāsa-vrajyā ||</p>
            
            <p>||40||</p>
            
            </div>
         
         <div id="d1e27660">
            
            <h3>41. tataś cāṭu-vrajyā</h3>
            
            <p id="VidSrk_41.1*(1381)">
               deva tvad-vijaya-prayāṇa-samaye kāmboja-vāhāvalīviṅkhollelkha-visarpiṇi kṣiti-rajaḥ-pūre viyac cumbati <br />
               bhānor vājibhir aṅga-karṣaṇa-rasāsvādaḥ samāsādito labdhaḥ kiṃ ca nabhas-talāmara-dhunī-paṅkeruhair anvayaḥ //
                <span class="ref">VidSrk_41.1*(1381)</span></p>
            
            
            <p>kasyacit | (Skmsa.u.ka. 1546, vasukalpasya)</p>
            
            
            <p id="VidSrk_41.2*(1382)">
               tvad-yantrāṇāṃ prayāṇeṣv anavarata-valat-karṇa-tāla-prakīrṇair ākīrṇe vyomni sarpa-samadagaja-ghaṭā-kumbha-sindūra-pūraiḥ <br />
               bibhrāṇāḥ pāri-bhadra-druma-kusuma-ruco raśmayaḥ patyur ahnāṃ madhyāhne 'py asta-saṃdhyā-bhrama-cakita-dṛśaś cakrire cakravākān //
                <span class="ref">VidSrk_41.2*(1382)</span></p>
            
            
            <p id="VidSrk_41.3*(1383)">
               sphīto dhāmnā samara-vijayī śrī-kaṭākṣa-pradīrghaḥ snigdha-śyāmaḥ kuvalaya-rucir yuddha-malla tvadīyaḥ <br />
               varṣe 'muṣmin pratinṛpa-yaśaḥ-pūra-gaure parīkṣākṣīra-nyastaṃ tulayati mahā-nīla-ratnaṃ kṛpāṇaḥ //
                <span class="ref">VidSrk_41.3*(1383)</span></p>
            
            
            <p id="VidSrk_41.4*(1384)*">
               dig-dantinaḥ sva-kara-puṣkara-lekhanībhir gaṇḍa-sthalān madamasiṃ muhur ādadānāḥ /<br />
               śrī-candra-deva tava toya-nidhi-tīra-tāḍī-patrodareṣu vijaya-stutim ālikhanti //
                <span class="ref">VidSrk_41.4*(1384)*</span></p>
            
            
            <p>abhinandasya --</p>
            
            
            <p id="VidSrk_41.5*(1385)">
               satsu rakto dviṣāṃ kālaḥ pītaḥ strīṇāṃ vilocanaiḥ <br />
               śubhra-kīrtyāsi tat satyaṃ catur-varṇāśramo bhavān //
                <span class="ref">VidSrk_41.5*(1385)</span></p>
            
            
            <p>acalasya --</p>
            
            
            <p id="VidSrk_41.6*(1386)*">
               na janayasi kaṃsa-harṣaṃ vahasi śarīraṃ yaśodayā juṣṭam /<br />
               tyajasi na satyonmukhatām iti satyaṃ vāsudevo 'si //
                <span class="ref">VidSrk_41.6*(1386)*</span></p>
            
            
            <p>bhadrasya --</p>
            
            
            <p id="VidSrk_41.7*(1387)">
               na lopo varṇānāṃ na khalu parataḥ pratyaya-vidhir vikāro nāsty eva kvacid api na bhagnāḥ prakṛtayaḥ <br />
               guṇo vā vṛddhir vā satatam upakārāya jagatāṃ muner dākṣī-putrād api tava samarthaḥ pada-vidhiḥ //
                <span class="ref">VidSrk_41.7*(1387)</span></p>
            
            
            <p>pāṇineḥ | (Skmsa.u.ka. 1378, śabdārṇavasya)</p>
            
            
            <p id="VidSrk_41.8*(1388)">
               satyaṃ tvad-guṇa-kīrtanena sukhayaty ākhaṇḍalaṃ nāradaḥ kiṃ tu śrotra-kaṭu kvaṇanti madhupās tat-pārijāta-srajām <br />
               vāryante yadi cāpsaraḥ-pariṣadā te cāmarāḍambarair udvellad-bhuja-valli-kaṅkaṇa-jhaṇat-kāras tadā duḥsahaḥ //
                <span class="ref">VidSrk_41.8*(1388)</span></p>
            
            
            <p>madhukūṭasya --</p>
            
            
            <p id="VidSrk_41.9*(1389)">
               yasya dvīpaṃ dharitrī sa ca jaladhir abhūd yasya gaṇḍūṣa-toyaṃ tasyāścaryaika-mūrter api nabhasi vapur yatra durlakṣyam āsīt <br />
               tat-pītaṃ tvad-yaśobhis tribhuvanam abhajaṃs tāni viśrāma-hetos tac cāntaḥ kaiṭabhāreḥ sa ca tava hṛdaye vandanīyas tvam ekaḥ //
                <span class="ref">VidSrk_41.9*(1389)</span></p>
            
            
            <p>tathāgata-dāsasya | (Skmsa.u.ka. 1377)</p>
            
            
            <p id="VidSrk_41.10*(1390)">
               karpāsāsthi-pracaya-nicitā nirdhana-śrotriyāṇāṃ yeṣāṃ vātyāpravitata-kuṭī-prāṅgaṇāntā babhūvuḥ <br />
               tat-saudhānāṃ parisara-bhuvi tvat-prasādād idānīṃ krīḍā-yuddha-cchidura-yuvatī-hāra-muktāḥ patanti //
                <span class="ref">VidSrk_41.10*(1390)</span></p>
            
            
            <p>śubhāṅkasya | (Skmsa.u.ka. 1452)</p>
            
            
            <p id="VidSrk_41.11*(1391)">
               lakṣmī-vaśīkaraṇa-cūrṇa-sahodarāṇi tvat-pāda-paṅkaja-rajāṃsi ciraṃ jayanti <br />
               yāni praṇāma-militāni nṛṇāṃ lalāṭe lumpanti daiva-likhitāni durakṣarāṇi //
                <span class="ref">VidSrk_41.11*(1391)</span></p>
            
            
            <p>abhinandasya | (Sksa.ka.ā. 5.467, Skmsa.u.ka. 1416)</p>
            
            
            <p id="VidSrk_41.12*(1392)">
               tvaṃ cen nātha kalā-nidhiḥ śaśadharas tat toyanāthā vayaṃ maryādā-nidhir ambhasāṃ patir atha tvaṃ ced vayaṃ vāridāḥ <br />
               sarvāśā-paripūrako jaladharas tvaṃ ced vayaṃ bhūruhaḥ san-mārga-sthiti-sundaras tvam iti cec chākhī vayaṃ cādhvagāḥ //
                <span class="ref">VidSrk_41.12*(1392)</span></p>
            
            
            <p>dakṣasya | (Skmsa.u.ka. 1437, kasyacit)</p>
            
            
            <p id="VidSrk_41.13*(1393)*">
               pada-hīnān bila-vasatīn bhujagān iva jāta-bhoga-saṃkocān /<br />
               vyathayati mantrākṣaram iva nāma tavārīn vanecarair gītam //
                <span class="ref">VidSrk_41.13*(1393)*</span></p>
            
            
            <p>tasyaiva | (Skmsa.u.ka. 1575, daṅkasya)</p>
            
            
            <p id="VidSrk_41.14*(1394)">
               yeṣāṃ veśmasu kambu-karpara-calat-tarku-dhvanir duḥśravaḥ prāg āsīn naranātha saṃprati punas teṣāṃ tavānugrahāt <br />
               ṣaḍ-jādi-krama-raṅgad-aṅguli-calat-pāṇi-skhalat-kaṅkaṇaśreṇī-nisvana-māṃsalaḥ kala-girāṃ vīṇā-ravaḥ śrūyate //
                <span class="ref">VidSrk_41.14*(1394)</span></p>
            
            
            <p>kasyacit | (Skmsa.u.ka. 1451, bhāsokasya)</p>
            
            
            <p id="VidSrk_41.15*(1395)*">
               nātha tvām anuyāce prasīda vijahīhi saṃgarārambham /<br />
               unnati-bhājaḥ saṃprati santi vipakṣāḥ paraṃ girayaḥ //
                <span class="ref">VidSrk_41.15*(1395)*</span></p>
            
            
            <p id="VidSrk_41.16*(1396)">
               devaḥ sva-stutir astu nāma hṛdi naḥ sarve vasanty āgamās tīrthaṃ na kvacid īdṛg atra bhavati tvat-khaḍga-dhārā yathā <br />
               yām ekaḥ sva-śarīra-śuddhi-rasiko mūrdhnā pratīcchan ripur dvaividhyād anu pañcatāṃ tad anu ca traidaśyam āpa kṣaṇāt //
                <span class="ref">VidSrk_41.16*(1396)</span></p>
            
            
            <p>rathāṅgasya | (Smvsū.mu. 97.68, Skmsa.u.ka. 1511)</p>
            
            
            <p id="VidSrk_41.17*(1397)">
               mat-paryanta-vasundharā-vijayine muktādi-ratnaṃ mayāt tavyaṃ ḍhaukitam eva tubhyam adhunā jāto 'smi niṣkiṃcanaḥ <br />
               ity ullāsita-vīci-bāhur udayān mārtaṇḍa-bimba-cchalāt prātas tapta-kuṭhāram eṣa vahate deva tvad-agre 'mbudhiḥ //
                <span class="ref">VidSrk_41.17*(1397)</span></p>
            
            
            <p>vasukalpasya | (Skmsa.u.ka. 1462, kasyāpi)</p>
            
            
            <p id="VidSrk_41.18*(1398)">
               saṃdndiṣṭaṃ marubhūmi-bhūruha-cayair bhūpāla bhūyād bhavān nirjetā nava-khaṇḍa-maṇḍala-bhuvo yat tvat-prasādād vayam <br />
               pratyāsanna-vipanna-vāraḍa-vadhū-netra-praṇālī-galadbāṣpāmbhaḥ-plava-paṅka-picchila-talāḥ śrī-muñja modāmahe //
                <span class="ref">VidSrk_41.18*(1398)</span></p>
            
            
            <p>kasyacit | (Skmsa.u.ka. 1587)</p>
            
            <p id="VidSrk_41.19*(1399)">
               tanvīm ujjhita-bhūṣaṇāṃ kala-giraṃ sītkāram ātanvatīṃ vepantīṃ vraṇitādharāṃ vivasanāṃ romodgamaṃ bibhratīm <br />
               hemante hima-śīta-māruta-bhayād āśliṣya dorbhyāṃ tanuṃ svāṃ mūrtiṃ dayitām ivātirasikāṃ tvad-vidviṣaḥ śerate //
                <span class="ref">VidSrk_41.19*(1399)</span></p>
            
            
            <p id="VidSrk_41.20*(1400)">
               bhū-saṃparka-rajo-nipāta-malināḥ svasmād gṛhād pt pracyutāḥ sāmānyair api jantubhiḥ karatalair niḥśaṅkam āliṅgitāḥ <br />
               nirlagnāḥ kvacid ekatām upagatā baddhāḥ kvacin mocitāḥ akṣāṇām iva śārayaḥ pratigṛhaṃ bhrāntās tavāri-striyaḥ //
                <span class="ref">VidSrk_41.20*(1400)</span></p>
            
            
            <p id="VidSrk_41.21*(1401)">
               varṣā-saṃbhṛta-pīti-sāram avaśaṃ stabdhāṅghri-hasta-dvayaṃ bhekaṃ mūrdhni nigṛhya kajjala-rajaḥ-śyāmaṃ bhujaṅgaṃ sthitam <br />
               mugdhā-vyādha-vadhūs tavāri-nagare śūnye cirāt saṃprati svarṇopaskṛti-muṣṭi-sāyaka-dhiyā sākūtam āditsati //
                <span class="ref">VidSrk_41.21*(1401)</span></p>
            
            
            <p>kasyacit | (Skmsa.u.ka. 1593, chittapasya)</p>
            
            
            <p id="VidSrk_41.22*(1402)">
               paryaṅkaḥ śithilīkṛto na bhavatā siṃhāsanān notthitaṃ na krodhānala-dhūma-rājir iva ca bhrū-vallir ullāsitā <br />
               rājñāṃ tvac-caraṇāravindam atha ca śrīcandra puṣpanty amūś cañcac-cāru-marīci-sañcaya-mucāṃ cūḍāmaṇīnāṃ rucaḥ //
                <span class="ref">VidSrk_41.22*(1402)</span></p>
            
            
            <p>suvinītasya --</p>
            
            
            <p id="VidSrk_41.23*(1403)">
               dvāraṃ khaḍgibhir āvṛtaṃ bahir api prasivnna-gaṇḍair gajair antaḥ kañcukibhiḥ sphūran maṇidharair adhyāsitā bhūmayaḥ <br />
               ākrāntaṃ mahiṣībhir eva śayanaṃ tvad-vidviṣāṃ mandire rājan saiva cirantana-praṇayinī-śūnye 'pi rājya-sthitiḥ //
                <span class="ref">VidSrk_41.23*(1403)</span></p>
            
            
            <p>vijaya-pālasya | (Skmsa.u.ka. 1596, yogeśvarasya; Svsu.ā. 2569, Smvsū.mu. 97.78, Kuval,
               p. 161)</p>
            
            
            <p id="VidSrk_41.24*(1404)">
               atyuktau yadi na prakupyasi mṛṣā-vādaṃ na cen manyase tad brūmo 'dbhuta-kīrtaneṣu rasanā keṣāṃ na kaṇḍūyate <br />
               deva tvad-vijaya-pratāpa-dahana-jvālāvalī-śoṣitāḥ sarve vāridhayas tato ripu-vadhū-bāṣpāmbubhiḥ pūritāḥ //
                <span class="ref">VidSrk_41.24*(1404)</span></p>
            
            
            <p id="VidSrk_41.25*(1405)">
               tāḍītāḍaṅka-mātrābharaṇa-pariṇatīny ullasat-sindu-vārasrag-dāmāni dviṣāṃ vo ghana-jaghana-jarad-bhūri-bhūrjāṃśukāni <br />
               vindhya-skandheṣu dhātu-drava-racita-kuca-prānta-patrāṅkurāṇi krīḍanti kroḍa-lagnaiḥ kapi-śiśubhir aviśrāntam antaḥ-purāṇi //
                <span class="ref">VidSrk_41.25*(1405)</span></p>
            
            
            <p id="VidSrk_41.26*(1406)">
               tvan-nāsīra-visāri-vāraṇa-bhara-bhraśyan-mahī-yantraṇād antaḥ-khinna-bhujaṅga-bhogavigalal-lālābhir āsīn nadī <br />
               kiṃ cāsyāṃ jalakeli-lālasa-valan-nāgāṅganānāṃ phaṇaśreṇībhir maṇi-keśarābhir abhavat saṃbhūtir ambhoruhām //
                <span class="ref">VidSrk_41.26*(1406)</span></p>
            
            
            <p>gaṅgādharasya --</p>
            
            
            <p id="VidSrk_41.27*(1407)">
               saṃgrāmāṅgaṇa-saṃgatena bhavatā cāpe samāropite devākarṇaya yena yena mahasā yad-yat-samāsāditam <br />
               kodaṇḍena śarāḥ śarai ripuśiras tenāpi bhū-maṇḍalaṃ tena tvaṃ bhavatā ca kīrtir anaghā kīrtyā ca loka-trayam //
                <span class="ref">VidSrk_41.27*(1407)</span></p>
            
            
            <p>saṃgrāmāṅgaṇasya | (Sksa.ka.ā. 1.115, Skmsa.u.ka. 1557, karka-rājasya)</p>
            
            
            <p id="VidSrk_41.28*(1408)">
               śarair vyarthaṃ nātha tribhuvana-jayārambha-caturais tava jyā-nirghoṣaṃ nṛpatir iha ko nāma sahate <br />
               yam uccair ākarṇya tridaśa-patir apy āhava-bhiyā hriyā pārśvaṃ paśyan nibhṛta-nibhṛtaṃ muñcati dhanuḥ //
                <span class="ref">VidSrk_41.28*(1408)</span></p>
            
            
            <p>nāhillasya --</p>
            
            
            <p id="VidSrk_41.29*(1409)">
               ṛkṣasya kroḍa-sandhi-prahita-mukhatayā maṇḍalī-bhūta-mūrter ārāt suptasya vīra tvad-ari-vara-pura-dvāri nīhāra-kāle <br />
               prātar nidrā-vinoda-krama-janita-mukhonmīlitaṃ cakṣur ekaṃ vyādhāḥ pālāla-bhasma-sthita-dahana-kaṇākāram ālokayanti //
                <span class="ref">VidSrk_41.29*(1409)</span></p>
            
            
            <p id="VidSrk_41.30*(1410)">
               te kaupīna-dhanās ta eva hi paraṃ dhātrī-phalaṃ bhuñjate teṣāṃ dvāri nadanti vāji-nivahās tair eva labdhā kṣitiḥ <br />
               tair etat samalaṃkṛtaṃ nija-kulaṃ kiṃ vā bahu brūmahe ye dṛṣṭāḥ parameśvareṇa bhavatā tuṣṭena ruṣṭena vā //
                <span class="ref">VidSrk_41.30*(1410)</span></p>
            
            
            <p>jayādityasya | (Skmsa.u.ka. 1404, Spdśā.pa. 1224)</p>
            
            
            <p id="VidSrk_41.31*(1411)">
               dattendrābhaya-vibhramādbhuta-bhujā-saṃbhāra-gambhīrayā tvad-vṛttyā śithilī-kṛtas tribhuvana-trāṇāya nārāyaṇaḥ <br />
               antas-toṣa-tuṣāra-saurabha-maya-śvāsānilāpūraṇaprāṇottuṅga-bhujaṅga-talpam adhunā bhadreṇa nidrāyate //
                <span class="ref">VidSrk_41.31*(1411)</span></p>
            
            
            <p id="VidSrk_41.32*(1412)">
               vatse mādhavi tāta campaka śiśo mākanda konti priye hā mātar madayanti hā kuravaka bhrātaḥ khasar mālati <br />
               ity evaṃ ripu-mandireṣu bhavataḥ śṛṇvanti naktaṃcarā golāṅgūla-vimarda-saṃbhrama-vaśād udyāna-devī-giraḥ //
                <span class="ref">VidSrk_41.32*(1412)</span></p>
            
            
            <p>śubhāṅkasya | (Skmsa.u.ka. 1599)</p>
            
            
            <p id="VidSrk_41.33*(1413)">
               vajrin vajram idaṃ jahīhi bhagavan īśa triśūlena kiṃ viṣṇo tvaṃ ca vimuñca cakram amarāḥ sarve tyajantv āyudham <br />
               adyāyaṃ para-cakra-bhūma-nṛpater voḍhuṃ trilokī-dhuraṃ prauḍhārāti-ghaṭā-vighaṭṭana-paṭur dordaṇḍa evodyataḥ //
                <span class="ref">VidSrk_41.33*(1413)</span></p>
            
            
            <p id="VidSrk_41.34*(1414)">
               bāṇās te para-cakra-vikrama-kalā-vailakṣya-dīkṣā-guroḥ vīkṣante mihirāṃśu-māṃsala-rucaḥ kṣiptāḥ prati-dveṣiṇaḥ <br />
               hastāhallita-hāra-valli-taralā yuddhāṅgaṇālokanakrīḍālola-dig-aṅganā-samudayonmuktāḥ kaṭākṣā iva //
                <span class="ref">VidSrk_41.34*(1414)</span></p>
            
            
            <p>mañjuśrīmitrasya --</p>
            
            
            <p id="VidSrk_41.35*(1415)">
               mandodvṛntaiḥ śirobhir maṇi-bhara-gurubhiḥ prauḍha-romāñca-daṇḍasphāyan-nirmoka-sandhi-prasarad-avigalat-saṃmada-sveda-pūrāḥ <br />
               jihvā-yugmābhipūrṇānanda-viṣama-samudgīrṇa-varṇābhirāmaṃ velā-śailāṅka-bhājo bhujaga-yuvatayas tvad-guṇān udgṛṇanti //
                <span class="ref">VidSrk_41.35*(1415)</span></p>
            (anargha-rāghava 1.56
            murāreḥ | (a.rā. 1.56)
            
            
            <p id="VidSrk_41.36*(1416)">
               jīyāsuḥ kalikāla-karṇaka-jagad dāridrya-dārūdaravyāghūrṇad-dhūṇa-cūrṇa-laṅgima-juṣas tvat-pādayoḥ pāṃśavaḥ <br />
               lakṣmī-sadma-saroja-reṇu-suhṛdaḥ sevāvanamrī-bhavadbhūmīpāla-kirīṭa-ratna-kiraṇa-jyotsnā-nadī-bālikāḥ //
                <span class="ref">VidSrk_41.36*(1416)</span></p>
            
            
            <p>vallaṇasya | (Skmsa.u.ka. 1417)</p>
            
            
            <p id="VidSrk_41.37*(1417)">
               pṛthur asi guṇaiḥ kīrtyā rāmo nalo bharato bhavān mahati samare śatrughnas tvaṃ sadaiva yudhiṣṭhiraḥ <br />
               iti sucaritair bibhrad rūpaṃ cirantana-bhūbhujāṃ katham asi na māndhātā deva triloka-vidhāyy api //
                <span class="ref">VidSrk_41.37*(1417)</span></p>
            
            
            <p>kasyacit | (Svsu.ā. 2502, Skmsa.u.ka. 1436, vīrya-mitrasya)</p>
            
            
            <p id="VidSrk_41.38*(1418)">
               prabhur asi vayaṃ mālākāra-vrata-vyavasāyino vacana-kusumaṃ tenāsmābhis tavādara-ḍhaukitam <br />
               yadi tad aguṇaṃ kaṇṭhe mā dhās tathorasi mā kṛthā navam iti kiyat karṇe dhehi kṣaṇaṃ phalatu śramaḥ //
                <span class="ref">VidSrk_41.38*(1418)</span></p>
            
            
            <p>vīrya-mitrasya | (Skmsa.u.ka. 1638)</p>
            
            
            <p id="VidSrk_41.39*(1419)">
               bhayam ekam anekebhyaḥ śatrubhyo yugapat sadā <br />
               dadāti tac ca tenāsti rājan citram idaṃ mahat //
                <span class="ref">VidSrk_41.39*(1419)</span></p>
            
            
            <p id="VidSrk_41.40*(1420)">
               sarvadā sarvado 'sīti mithyā saṃstūyase budhaiḥ <br />
               nārayo lebhire pṛṣṭhaṃ na vakṣaḥ para-yoṣitaḥ //
                <span class="ref">VidSrk_41.40*(1420)</span></p>
            
            
            <p id="VidSrk_41.41*(1421)">
               apūrveyaṃ dhanur-vidyā bhavatā śikṣitā kutaḥ <br />
               mārgaṇaughaḥ samāyāti guṇo yāti dig-antaram //
                <span class="ref">VidSrk_41.41*(1421)</span></p>
            
            
            <p id="VidSrk_41.42*(1422)">
               sālakānana-yoge 'pi sālakānana-varjitā <br />
               hārāvaruddha-kaṇṭhāpi vihārāri-vadhūs tava //
                <span class="ref">VidSrk_41.42*(1422)</span></p>
            
            
            <p>amī vīryamitrasya --</p>
            
            
            <p id="VidSrk_41.43*(1423)">
               karṣadbhiḥ sicayāñcalān atirasāt kurvadbhir āliṅganam gṛhṇānaiḥ kacam ālikhadbhir adharaṃ vidrāvayadbhiḥ kucau <br />
               pratyakṣe 'pi kaliṅga-maṇḍala-pater antaḥ-purāṇām aho dhik kaṣṭaṃ viṭapair viṭair iva vane kiṃ nāma nāceṣṭitam //
                <span class="ref">VidSrk_41.43*(1423)</span></p>
            
            
            <p>vasukalpasya --</p>
            
            
            <p id="VidSrk_41.44*(1424)">
               gambhīra-nīra-sarasīr api paṅkaśeṣāḥ kurvanti ye dinakarasya karās ta eva <br />
               tvad-vairi-vīra-vanitānayanāmbu-leśaśoṣe kathaṃ pratihatā iti me vitarkaḥ //
                <span class="ref">VidSrk_41.44*(1424)</span></p>
            
            
            <p>kasyacit | (Skmsa.u.ka. 1589, kalpa-dattasya)</p>
            
            
            <p id="VidSrk_41.45*(1425)">
               tvat-sainya-glapitasya pannaga-pater acchinna-dhārā-kramaṃ visphārāyata-śālini pratiphaṇaṃ phenāmbhasi bhraśyati <br />
               deva kṣmāvalaya-prabho phaṇi-kulaiḥ pravyaktam ekottarasthūla-stambha-sahasra-dhāritam iva kṣmā-cakram ālokyate //
                <span class="ref">VidSrk_41.45*(1425)</span></p>
            
            
            <p>kasyacit | (Skmsa.u.ka. 1503, vasukalpasya)</p>
            
            
            <p id="VidSrk_41.46*(1426)">
               śeṣaṃ kleśayituṃ diśaḥ sthagayituṃ peṣṭuṃ dharitrī-bhṛtaḥ sindhūn dhūli-bhareṇa kardamayituṃ tair eva roddhuṃ nabhaḥ <br />
               nāsīre ca muhur muhuś calacalety ālāpa-kolāhalān kartuṃ nātha varuthinīyam avanīṃ jetuṃ punas tvad-bhujau //
                <span class="ref">VidSrk_41.46*(1426)</span></p>
            
            
            <p>kasyacit | (Skmsa.u.ka. 1504, vasukalpasya)</p>
            
            
            <p id="VidSrk_41.47*(1427)">
               deva tvat-sainya-bhārād avanim avanatāṃ dhartum uttabdha-dehaḥ sphūtkāra-kṣveḍa-mīlat-phaṇa-śata-nipatat-pīna-lālā-pravāhaḥ <br />
               dṛṣṭaḥ prāroha-śālī vaṭa iva phalito rakta-mūrdhanya-ratnaḥ kūrmeṇoddhṛtya kaṇṭhaṃ nija-vipula-vapuś catvare sarparājaḥ //
                <span class="ref">VidSrk_41.47*(1427)</span></p>
            
            
            <p id="VidSrk_41.48*(1428)">
               ambhaḥ kardamatām upaiti sahasā paṅka-dravaḥ pāṃśutāṃ pāṃśur vāraṇa-karṇa-tāla-pavanair dik-prānta-nīhāratām <br />
               nimnatvaṃ girayaḥ samaṃ viṣamatāṃ śūnyaṃ jana-sthānakaṃ niryāte tvayi rājya-pāla bhavati tyakta-svabhāvaṃ jagat //
                <span class="ref">VidSrk_41.48*(1428)</span></p>
            
            
            <p>mahodadheḥ | (Skmsa.u.ka. 1530)</p>
            
            
            <p id="VidSrk_41.49*(1429)">
               asindūreṇa sīmanto mā bhūn no yoṣitām iti <br />
               ataḥ pariharanty ājāvasiṃ dūreṇa te 'rayaḥ //
                <span class="ref">VidSrk_41.49*(1429)</span></p>
            
            
            <p id="VidSrk_41.50*(1430)">
               deva tvaṃ kila kuntala-graha-ruciḥ kāñcīm apāsārayan kṣiptaḥ kṣipta-kara-tataḥ prahaṇanaṃ prārabdham aṅgeṣv api <br />
               ity ākūta-juṣas tava stava-kṛtā vaitālikenodite lajjante pramadāḥ parasparam abhiprekṣyārayo bibhyati //
                <span class="ref">VidSrk_41.50*(1430)</span></p>
            
            
            <p>kasyacit | (Skmsa.u.ka. 1443)</p>
            
            
            <p id="VidSrk_41.51*(1431)">
               bhīme prasthāna-bhāji sphurad-asi-jaladāpahnuta-dveṣi-vahnau gṛhṇītāhnāya sarve bhuvi bhuvana-bhujaś cāmaraṃ vā diśo vā <br />
               naivaṃ ced vas tadānīṃ pradhana-dhṛta-dhanur mukta-rāvarṇa-viddhaṃ gṛdhrā mūrdhānam ūrdhvaṃ nabhasi rabhasino lāghavenoddharanti //
                <span class="ref">VidSrk_41.51*(1431)</span></p>
            
            
            <p>vasukalpasya --</p>
            
            
            <p id="VidSrk_41.52*(1432)*">
               bhavān īhita-kṛn nityaṃ tvaṃ himānī-giri-sthitaḥ /<br />
               ataḥ śaṅkara evāsi sadā skandaḥ paraṃ na te //
                <span class="ref">VidSrk_41.52*(1432)*</span></p>
            
            
            <p id="VidSrk_41.53*(1433)">
               ābālyādhigamān mayaiva gamitaḥ koṭiṃ parām unnater asmat-saṃkathanena pārthiva-sutaḥ saṃpraty asau lajjate <br />
               itthaṃ khinna ivātyayena yaśasā datto 'valambo 'mbudher yātas tīra-tapo-vanāni bhavato vṛddho guṇānāṃ gaṇaḥ //
                <span class="ref">VidSrk_41.53*(1433)</span></p>
            
            
            <p>kasyacit | (Skmsa.u.ka. 1386, śrī-hanūmataḥ; Smvsū.mu. 97.14)</p>
            
            
            <p id="VidSrk_41.54*(1434)*">
               stana-yugam aśru-snātaṃ samīpatara-varti-hṛdaya-śokāgneḥ /<br />
               carati vimuktāhāraṃ vratam iva bhavato ripu-strīṇām //
                <span class="ref">VidSrk_41.54*(1434)*</span></p>
            
            
            <p id="VidSrk_41.55*(1435)">
               saṃkalpe 'ṅkuritaṃ dvipatritam atha prasthāna-velāgame mārge pallavitaṃ puraṃ praviśataḥ śākhā-śatair udgatam <br />
               prātar bhāvini darśane mukulitaṃ dṛṣṭe tu deva tvayi protphullaṃ phalitaṃ ca saṃprati manorājya-drumeṇādya me //
                <span class="ref">VidSrk_41.55*(1435)</span></p>
            
            
            <p>kasyacit | (Skmsa.u.ka. 1423, chittapasya)</p>
            
            
            <p id="VidSrk_41.56*(1436)*">
               bhūti-vibhūṣita-dehāḥ kāntā-rāgeṇa labdha-mahimānaḥ /<br />
               trikaliṅga-nyasta-karā bhavad-arayas tvat-samār jātāḥ //
                <span class="ref">VidSrk_41.56*(1436)*</span></p>
            
            
            <p id="VidSrk_41.57*(1437)">
               jāne vikrama-vardhana tvayi dhanaṃ viśrāṇayaty arthināṃ bhāvī śoṇa ivopalair upacito ratnair agādho 'mbudhiḥ <br />
               tat paśyāmi ca rohaṇo maṇi-bharair ādhmāya-mānodaraḥ pākotpīḍita-dāḍimī-phala-dṛśāṃ kaiścid dinair yāsyati //
                <span class="ref">VidSrk_41.57*(1437)</span></p>
            
            
            <p>kasyacit | (Skmsa.u.ka. 1458, ḍimbokasya)</p>
            
            
            <p id="VidSrk_41.58*(1438)">
               ekas tridhā hṛdi sadā vasasi sma citraṃ yo vidviṣāṃ ca viduṣāṃ ca mṛgīdṛśāṃ ca <br />
               tāpaṃ ca saṃmada-rasaṃ ca ratiṃ ca tanvan śauryoṣmaṇā ca vinayena ca līlayā ca //
                <span class="ref">VidSrk_41.58*(1438)</span></p>
            
            
            <p>śrī-hanūmataḥ | (Skmsa.u.ka. 1433)</p>
            
            
            <p id="VidSrk_41.59*(1439)">
               deva tvām aham arthaye ciram asau varṣāgamo nirgatas tīrthaṃ tīrtham itas tato vicarituṃ ceto 'dhunā dhāvati <br />
               tad viśrāmaya vīra vīrya-niviḍa-jyā-bandhanāt kārmukaṃ mā bhūd vairi-vadhū-vilocana-jalair mārga-kramo durgamaḥ //
                <span class="ref">VidSrk_41.59*(1439)</span></p>
            
            
            <p id="VidSrk_41.60*(1440)">
               dvirūpā samare rājann ekaivāsi-latā-vadhūḥ <br />
               dārikāri-karīndrāṇāṃ subhaṭānāṃ ca kuṭṭanī //
                <span class="ref">VidSrk_41.60*(1440)</span></p>
            
            
            <p id="VidSrk_41.61*(1441)">
               āmṛśya stana-maṇḍalaṃ pratimuhuḥ sañcumbya gaṇḍa-sthalīṃ grīvāṃ pratyavalambya saṃbhrama-balair āhanyamānaḥ karaiḥ <br />
               suptasyādri-nadi-nikuñja-gahane mattaḥ payodānilaiḥ karṇānte maśakaḥ kim apy ari-vadhū-sārthasya te jalpati //
                <span class="ref">VidSrk_41.61*(1441)</span></p>
            
            
            <p id="VidSrk_41.62*(1442)*">
               lambamāna-nayanāmbu-bindavaḥ kandarāsu gahanāsu bhūbhṛtām /<br />
               ākapola-tala-lola-kuntalāḥ sañcaranti tava vairi-yoṣitaḥ //
                <span class="ref">VidSrk_41.62*(1442)*</span></p>
            
            
            <p id="VidSrk_41.63*(1443)">
               mā te bhavatu śatrūṇāṃ yā śrutiḥ śrūyate kvipaḥ <br />
               sārdhaṃ bandhubhir aṅgasya yā parasmaipade sici //
                <span class="ref">VidSrk_41.63*(1443)</span></p>
            
            
            <p id="VidSrk_41.64*(1444)">
               tat kalpa-druma-puṣpa-saṃstari-rajas tat kāma-dhenoḥ payasḥ taṃ ca tryambaka-netra-dagdha-vapuṣaḥ puṣpāyudhasyānalam <br />
               padmāyāḥ śvasitānilāni ca śarat-kālasya tac ca sphuṭaṃ vyomādāya vinirmito 'si vidhinā kāmboja tubhyaṃ namaḥ //
                <span class="ref">VidSrk_41.64*(1444)</span></p>
            
            
            <p>vasukalpasya --</p>
            
            
            <p id="VidSrk_41.65*(1445)">
               dviṣo bhavanti vīrendra mukhe na tava saṃmukhāḥ <br />
               bhavad-bhuja-bala-prauḍhiparityājita-hetayaḥ //
                <span class="ref">VidSrk_41.65*(1445)</span></p>
            
            
            <p id="VidSrk_41.66*(1446)">
               kṣiptaḥ kṣīra-gṛhe na dugdha-jaladhiḥ koṣe na hemācalo dikpālā api pāli-pālana-vidhāv ānīya nāropitāḥ <br />
               no vā dikkariṇaḥ kvaṇan madhulihaḥ paryāya-paryāṇanakrīḍāyāṃ viniyojitā vada kṛtaṃ kiṃ kiṃ tvayā dig-jaye //
                <span class="ref">VidSrk_41.66*(1446)</span></p>
            
            
            <p>dakṣasya | (Skmsa.u.ka. 1566, kasyacit)</p>
            
            
            <p id="VidSrk_41.67*(1447)">
               vāha-vyūha-khurāgra-ṭaṅka-vihati-kṣuṇṇakṣamā-janmābhir dhūlibhiḥ pihite vihāyasi bhavat-prasthāna-kālotsave <br />
               diṅ-mohākula-sūra-sūta-vipatha-bhrāmyat-turaṅgāvalīdīrghāyuḥ kutavāsaraṃ pratidiśaṃ vyasto ravir tāmyati //
                <span class="ref">VidSrk_41.67*(1447)</span></p>
            
            
            <p>kasyacit | (Skmsa.u.ka. 1548, mahodadheḥ)</p>
            
            
            <p id="VidSrk_41.68*(1448)">
               dātaiṣa viśva-viditaḥ kim ayaṃ dadāti sarvāhitāni jagate nanu vārtam etat <br />
               asyodayāt prabhṛti vāñchati dāna-pātraṃ cintāmaṇir yadi dadāti dadātu tāvat //
                <span class="ref">VidSrk_41.68*(1448)</span></p>
            
            
            <p>aṅkokasya</p>
            
            
            <p id="VidSrk_41.69*(1449)">
               pūrṇo 'gre kalaso vilāsa-vanitāḥ smerānanāḥ kanyakā dāna-klinna-kapola-paddhatir ibho gaura-dyutir gaur vṛṣaḥ <br />
               kṣīra-kṣmāruhi vāyaso madhura-vāg-vāmā śiveti dhruvaṃ tvāṃ pratyuccalatāṃ narendra-tilaka prādurbhavanty arthinām //
                <span class="ref">VidSrk_41.69*(1449)</span></p>
            
            
            <p>kasyacit | (Srksa.u.ka. 14471447, parameśvarasya)</p>
            
            
            <p id="VidSrk_41.70*(1450)">
               yato yato nṛpa-vara padma-pāṭalaṃ vilocanaṃ calati tava prasīdataḥ <br />
               tatas tato nalina-vanādhivāsinī tad-īpsayā kila kamalānudhāvati //
                <span class="ref">VidSrk_41.70*(1450)</span></p>
            
            
            <p>kasyacit | (Skmsa.u.ka. 1403)</p>
            
            
            <p id="VidSrk_41.71*(1451)*">
               ruditaṃ vanecarair api vindhyādri-nivāsibhis tavāri-śiśau /<br />
               vana-mānuṣīṣu hastaṃ phala-hastāsu prasārayati //
                <span class="ref">VidSrk_41.71*(1451)*</span></p>
            
            
            <p id="VidSrk_41.72*(1452)">
               ābaddha-bhīma-bhṛkuṭī-sthapuṭaṃ lalāṭaṃ bibhrat parāṅmukha-ripor vidhutādharoṣṭhaḥ <br />
               ātmaiva saṃgara-mukhe nija-maṇḍalāgracchāyā-chalād abhimukhas tava deva jātaḥ //
                <span class="ref">VidSrk_41.72*(1452)</span></p>
            
            
            <p id="VidSrk_41.73*(1453)*">
               nija-gṛha-mayūra-nāmabhir āhūtānāgateṣu vana-śikhiṣu /<br />
               bāla-tanayena rudatā tvad-ari-vadhū roditā dīrgham //
                <span class="ref">VidSrk_41.73*(1453)*</span></p>
            
            
            <p>yogeśvarasya --</p>
            
            
            <p id="VidSrk_41.74*(1454)">
               ye tṛṣṇārtair adhikam aniśaṃ bhujyamānāḥ prasannāḥ antarbhūtār jhaṭiti guṇino yatra pūrṇā bhavanti <br />
               namrī-bhūtaiḥ phalam abhinavaṃ prāpyate yady avaśyaṃ tat kiṃ kūpāḥ sukṛta-ghaṭitās tvādṛśā vā pumāṃsaḥ //
                <span class="ref">VidSrk_41.74*(1454)</span></p>
            
            
            <p>amara-dattasya --</p>
            
            
            <p id="VidSrk_41.75*(1455)">
               bhrāntaṃ yena caturbhir eva caraṇaiḥ satyābhidhāne yuge tretāyāṃ tribhir aṅghribhiḥ katham api dvābhyāṃ tato dvāpare <br />
               na syās tvaṃ yadi deva paṅgula-guṅdaḥ kāle kalāv utkale so 'yaṃ paṅgur avasthitaika-caraṇo dharmaḥ kathaṃ bhrāmyati //
                <span class="ref">VidSrk_41.75*(1455)</span></p>
            
            
            <p>cittūkasya | (Skmsa.u.ka. 1391)</p>
            
            
            <p id="VidSrk_41.76*(1456)">
               tvaṃ dharma-bhūs tvam iha saṃgara-mūrdhni bhīmaḥ kīrtyārjuno 'si nakulena tavopamāsti <br />
               tulyas tvayā yadi paraṃ sahadeva eva duḥśāsanas tava punar nanu ko 'pi śatruḥ //
                <span class="ref">VidSrk_41.76*(1456)</span></p>
            
            
            <p>halāyudhasya --</p>
            
            
            <p id="VidSrk_41.77*(1457)">
               kūrmaḥ pādo 'tra yaṣṭir bhujaga-patir asau bhājanaṃ bhūta-dhātrī tailotpūraḥ samudraḥ kanaka-girir ayaṃ vṛtta-varti-prarohaḥ <br />
               arciś tigmāṃśu-rocir gagana-malinimā kajjalaṃ dahyamānā śatru-śreṇī pataṅgā jvalati narapate tvat-pratāpa-pradīpaḥ //
                <span class="ref">VidSrk_41.77*(1457)</span></p>
            
            
            <p>śrī-hanūmataḥ | (Spdśā.pa. 1248, Smvsū.mu. 97.47, Skmsa.u.ka. 1476)</p>
            
            
            <p id="VidSrk_41.78*(1458)">
               antaḥ-khedam ivodvahan yad aniśaṃ ratnākaro ghūrṇate yac ca dhyānam ivāsthito na kanaka-kṣoṇī-dharaḥ syandate <br />
               jāne dāna-vilāsa dāna-rabhasaṃ śauryaṃ ca te śuśruvān eko mantha-vighaṭṭanās tad-aparaṣ ṭaṅkā-hatīḥ śaṅkate //
                <span class="ref">VidSrk_41.78*(1458)</span></p>
            
            
            <p>vākkūṭasya --</p>
            
            
            <p id="VidSrk_41.79*(1459)">
               mayā tāvad dṛṣṭo na khalu kali-kandarpa-nṛpater guṇais tulyaḥ ko 'pi kvacid api kim aśrāvi bhavatā <br />
               iti praśna-śraddhākulitam iva karṇāntikam agān mṛgākṣīṇāṃ cakṣuś caṭulatara-tārānta-taralam //
                <span class="ref">VidSrk_41.79*(1459)</span></p>
            
            
            <p>vasukalpasya</p>
            
            
            <p id="VidSrk_41.80*(1460)">
               na dīnas tvaṃ puṇya-prabha-vara-maṇīnāṃ vilasitair virājac-chuddhāntas tvam ahima-kara-prauḍha-mahimā <br />
               kvacin na krodhas te svapada-jita-devas tvam udadher abhinno 'pi svāmin na kim asi samudraḥ sva-viṣaye //
                <span class="ref">VidSrk_41.80*(1460)</span></p>
            
            
            <p>iti cāṭu-vrajyā samāptā</p>
            
            <p>||41||</p>
            
            </div>
         
         <div id="d1e29177">
            
            <h3>42. tato nirveda-vrajyā</h3>
            
            <p id="VidSrk_42.1*(1461)">
               dhanyānāṃ giri-kandarodara-bhuvi jyotiḥ paraṃ dhyāyatām ānandāśru-jalaṃ pibanti śakunā niḥśaṅkam aṅke sthitāḥ <br />
               asmākaṃ tu manorathoparacita-prāsāda-vāpī-taṭakrīḍā-kānana-keli-mandira-sadām āyuḥ paraṃ sīdati //
                <span class="ref">VidSrk_42.1*(1461)</span></p>
            
            
            <p>kasyacit | (VaiS 196, Ss 1.5, Spdśā.pa. 4155, Smvsū.mu. 126.9, Skmsa.u.ka. 2288, satyabodhasya)</p>
            
            
            <p id="VidSrk_42.2*(1462)">
               āsvādya svayam eva vacmi mahatīḥmr marma-cchido vedanāḥ mā bhūt kasyacid apy ayaṃ paribhavo yāñcheti saṃsāriṇaḥ <br />
               paśya bhrātar iyaṃ hi gaurava-jarā-dhikkāra-keli-sthalī māna-mlānimasī guṇa-vyatikara-prāgalbhya-garbha-cyutiḥ //
                <span class="ref">VidSrk_42.2*(1462)</span></p>
            
            
            <p id="VidSrk_42.3*(1463)">
               paśya gobhaṭa kiṃ kurmaḥ karmaṇāṃ gatir īdṛśī <br />
               duṣer dhātor ivāsmākaṃ doṣa-niṣpattaye guṇaḥ //
                <span class="ref">VidSrk_42.3*(1463)</span></p>
            
            
            <p id="VidSrk_42.4*(1464)">
               anādṛtyāucityaṃ hriyam avigaṇayyātimahatīṃ yad etasyāpy arthe dhana-lava-durāśā-taralitāḥ <br />
               alīkāhaṅkāra-jvara-kuṭilita-bhrūṇi dhanināṃ mukhāni prekṣyante dhig idam atiduṣpūram udaram //
                <span class="ref">VidSrk_42.4*(1464)</span></p>
            
            
            <p id="VidSrk_42.5*(1465)">
               jātir yātu rasātalaṃ guṇa-gaṇas tasyāpy adho gacchatu śīlaṃ śaila-taṭāt patāv abhijanaḥ saṃdahyatāṃ vahninā <br />
               śaurye vairiṇi vajram āśu nipatatv artho 'stu naḥ kevalaṃ yenaikena vinā guṇās tṛṇa-lava-prāyāḥ samastā ime //
                <span class="ref">VidSrk_42.5*(1465)</span></p>
            
            
            <p id="VidSrk_42.6*(1466)">
               niṣkandāḥ kim u kandarodara-bhuvaḥ kṣīṇās tarūṇāṃ tvacaḥ kiṃ śuṣkāḥ saritaḥ sphurad-giri-guru-grāva-skhalad-vīcayaḥ <br />
               pratyutthānam itas tataḥ pratidinaṃ kurvadbhīr udgītibhir yad dhārārpita-dṛṣṭibhiḥ kṣiti-bhujāṃ vidvadbhir apy āsyate //
                <span class="ref">VidSrk_42.6*(1466)</span></p>
            
            
            <p id="VidSrk_42.7*(1467)">
               amīṣāṃ prāṇānāṃ tulita-bisinī-patra-payasāṃ kṛte kiṃ nāsmābhir vigalita-vivekair vyavasitam <br />
               yad īśānām agre draviṇa-kaṇa-mohāndha-manasāṃ kṛtaṃ vīta-vrīḍair nija-guṇa-kathā-pātakam api //
                <span class="ref">VidSrk_42.7*(1467)</span></p>
            
            
            <p id="VidSrk_42.8*(1468)">
               yad ete sādhūnām upari vimukhāḥ santi dhaninoaḥ na caiṣāvajñaiṣām api tu nija-vitta-vyaya-bhayam <br />
               ataḥ khedo nāsmin aparam anukampaiva bhavati sva-māṃsa-trastebhyaḥ ka iva hariṇebhyaḥ paribhavaḥ //
                <span class="ref">VidSrk_42.8*(1468)</span></p>
            
            
            <p id="VidSrk_42.9*(1469)">
               no baddhaṃ śarad-indu-dhāma-dhavalaṃ pāṇau muhuḥ kaṅkaṇaṃ vrīḍā-manthara-komalaṃ nava-vadhū-vaktraṃ ca nāsvāditam <br />
               nītaṃ naiva yaśaḥ surendra-bhavanaṃ śastreṇa śāstreṇa vā kālo jīrṇa-maṭheṣu dhṛṣṭa-piśunaiś chātraiḥ saha preritaḥ //
                <span class="ref">VidSrk_42.9*(1469)</span></p>
            
            
            <p id="VidSrk_42.10*(1470)">
               vayam akuśalāḥ karṇopānte niveśayituṃ mukhaṃ kṛtaka-caritair bhartuś ceto na vañcayituṃ kṣamāḥ <br />
               priyam api vaco mithyā vaktuṃ jaḍair na ca śikṣitaṃ ka iva hi guṇo yo 'smān kuryān nareśvara-vallabhān //
                <span class="ref">VidSrk_42.10*(1470)</span></p>
            
            
            <p id="VidSrk_42.11*(1471)">
               khalollāpāḥ soḍhāḥ katham api parārādhana-parair nigṛhyāntar duḥkhaṃ hasitam api śūnyena manasā <br />
               kṛto vitta-stambha-pratihata-dhiyām añjalir api tvam āśe moghāśe kim aparam ato nartayasi mām //
                <span class="ref">VidSrk_42.11*(1471)</span></p>
            
            
            <p id="VidSrk_42.12*(1472)">
               jana-sthāne bhrāntaṃ kanaka-mṛga-tṛṣṇānvita-dhiyā vaco vaidehīti pratidiśam udaśru pralapitam <br />
               kṛtā laṅkā-bhartur vadana-paripāṭīṣu ghaṭanā mayāptaṃ rāmatvaṃ kuśala-vasutā na tv adhigatā //
                <span class="ref">VidSrk_42.12*(1472)</span></p>
            
            
            <p>abhinandasya | (Svsu.ā. 3264, kasyacit; Sdsā.da. under 4.17; Smvsū.mu. 127.5, bhaṭṭa-vācaspateḥ;
               Skmsa.u.ka. 2265, śūlapāṇeḥ)</p>
            
            
            <p id="VidSrk_42.13*(1473)">
               sṛjati tāvad aśeṣa-guṇālayaṃ puruṣa-ratnam alaṃkaraṇaṃ bhuvaḥ <br />
               tad anu tat-kṣaṇa-bhaṅgi karoti ced ahaha kaṣṭam apaṇḍitatā vidheḥ //
                <span class="ref">VidSrk_42.13*(1473)</span></p>
            
            
            <p>(nītiśataka 86)</p>
            
            
            <p id="VidSrk_42.14*(1474)*">
               sat-puruṣa-pakṣa-pātini bhagavati bhavitavyate namas tubhyam /<br />
               yā tvaṃ svayam akṛtajñaṃ jaḍam akulīnaṃ na saṃspṛśati //
                <span class="ref">VidSrk_42.14*(1474)*</span></p>
            
            
            <p id="VidSrk_42.15*(1475)">
               dātā baliḥ prārthayitā ca viṣṇur dānaṃ mahī vāji-makhasya kālaḥ <br />
               namo 'stu tasyai bhavitavyatāyai yasyāḥ phalaṃ bandhanam eva jātam //
                <span class="ref">VidSrk_42.15*(1475)</span></p>
            
            
            <p id="VidSrk_42.16*(1476)">
               priyā duhitaro dhātur vipadaḥ pratibhānti naḥ <br />
               guṇavatyaḥ kulīnebhyo dīyante katham anyathā //
                <span class="ref">VidSrk_42.16*(1476)</span></p>
            
            
            <p id="VidSrk_42.17*(1477)">
               bhadre vāṇi vidhehi tāvad amalāṃ varṇānupūrvīṃ mukhe cetaḥ svāsthyam upehi gaccha gurute yatra sthitā māninaḥ <br />
               lajje tiṣṭha parāṅ-mukhī kṣaṇam itas tṛṣṇu puraḥ sthīyatāṃ pāpo yāvad ahaṃ bravīmi dhanine dehīti dīnaṃ vacaḥ //
                <span class="ref">VidSrk_42.17*(1477)</span></p>
            
            
            <p id="VidSrk_42.18*(1478)">
               priyāṃ hitvā bālām abhinava-visāla-vyasaninīṃ adhīte bhikṣā-bhug-bhuvam adhiśayānaś cirataram <br />
               api jñātvā śāstraṃ kaṭakam aṭato jīryati vapus tato re pāṇḍityaṃ yad iha na sukhaṃ no 'pi ca tapaḥ //
                <span class="ref">VidSrk_42.18*(1478)</span></p>
            
            
            <p id="VidSrk_42.19*(1479)*">
               vidyā-late tapasvini vikasita-sita-kusuma-vākya-saṃpanne /<br />
               virama varaṃ bhramarahite na phalasi bhuktiṃ ca muktiṃ ca //
                <span class="ref">VidSrk_42.19*(1479)*</span></p>
            
            
            <p id="VidSrk_42.20*(1480)">
               unmāda-gadgada-giro mada-vihvalākṣyā bhraśyan-nija-prakṛtayaḥ kṛtam asmarantaḥ <br />
               aiśvarya-sīdhu-rasa-pāna-vighūrṇamānāḥ ke nāma na pratipadaṃ puruṣāḥ skhalanti //
                <span class="ref">VidSrk_42.20*(1480)</span></p>
            
            
            <p id="VidSrk_42.21*(1481)*">
               svalpa-draviṇa-kaṇā vayam amī ca guṇino daridrati sahasram /<br />
               dāna-vyasana-lavo hṛdi dhig dhātaḥ kiṃ viḍambayasi //
                <span class="ref">VidSrk_42.21*(1481)*</span></p>
            
            
            <p id="VidSrk_42.22*(1482)">
               vidyāvān api janmavān api tathā yukto 'pi cānyair guṇair yan nāpnoti manaḥ samīhita-phalaṃ daivasya sā vācyatā <br />
               etāvat tu hṛdi vyathāṃ vitanute yat-prāktanaiḥ karmabhir lakṣmīṃ prāpya jaḍo 'py asādhur api ca svāṃ yogyatāṃ manyate //
                <span class="ref">VidSrk_42.22*(1482)</span></p>
            
            
            <p>kasyacit | (Skmsa.u.ka. 2225)</p>
            
            
            <p id="VidSrk_42.23*(1483)*">
               īśvara-gṛham idam atra hi viṣaṃ ca vṛṣabhaś ca bhasma cādriyate /<br />
               yas tu na viṣaṃ na vṛṣabho na bhasma tasyātra kā gaṇanā //
                <span class="ref">VidSrk_42.23*(1483)*</span></p>
            
            
            <p id="VidSrk_42.24*(1484)*">
               kāma-ghnād viṣa-sadṛśo bhūty-avaliptād bhujaṅga-saṅga-ruceḥ /<br />
               ko bhṛṅgīva na śuṣyati vāñcha na phalam īśvarād aguṇāt //
                <span class="ref">VidSrk_42.24*(1484)*</span></p>
            
            
            <p id="VidSrk_42.25*(1485)">
               api vajreṇa saṃgharṣam api padbhyāṃ parābhavam <br />
               sahante guṇalobhena ta eva maṇayo yadi //
                <span class="ref">VidSrk_42.25*(1485)</span></p>
            
            
            <p id="VidSrk_42.26*(1486)">
               labhante katham utthānam asthānaṃ guṇino gatāḥ <br />
               dṛṣṭaḥ kiṃ kvāpi kenāpi kardamāt kandukodgamaḥ //
                <span class="ref">VidSrk_42.26*(1486)</span></p>
            
            
            <p id="VidSrk_42.27*(1487)*">
               hṛt-paṭṭake yad yad ahaṃ likhāmi tat tad vidhir lumpati sāvadhānaḥ /<br />
               bhūyo vilopān masṛṇe tv idānīṃ rekhāpi nodeti manorathasya //
                <span class="ref">VidSrk_42.27*(1487)*</span></p>
            
            
            <p id="VidSrk_42.28*(1488)">
               kuryān na kiṃ dhanavataḥ svajanasya vārtā kiṃ tat-kriyā nayanayor na dhṛtiṃ vidadhyāt <br />
               mām eṣa yācitum upāgata ity asatyasaṃbhāvanā-vikalam asya na cen manaḥ syāt //
                <span class="ref">VidSrk_42.28*(1488)</span></p>
            
            
            <p id="VidSrk_42.29*(1489)">
               asmādṛśāṃ nūnam apuṇya-bhājāṃ na svopayogī na paropayogī <br />
               sann apy asad-rūpatayaiva vedyo dāridrya-mudro guṇa-ratna-koṣaḥ //
                <span class="ref">VidSrk_42.29*(1489)</span></p>
            
            
            <p id="VidSrk_42.30*(1490)">
               tāvat kathaṃ kathaya yāsi gṛhaṃ parasya tatrāpi cāṭu-śatam ārabhase kathaṃ ca <br />
               svaṃ varṇayasy atha kathaṃ kula-putra mānī hā mugdha dagdha-jaṭhareṇa viḍambito 'si //
                <span class="ref">VidSrk_42.30*(1490)</span></p>
            
            
            <p id="VidSrk_42.31*(1491)*">
               sārasavattā vihatā na bakā vilasanti carati no kaṅkaḥ /<br />
               sarasīva kīrti-śeṣaṃ gatavati bhuvi vikramāditye //
                <span class="ref">VidSrk_42.31*(1491)*</span></p>
            
            
            <p>subandhoḥ
               (Vāsavadattā vāsavadattā 10 ṇB in a also divide sā rasavattā !) --</p>
            
            
            <p id="VidSrk_42.32*(1492)">
               ucita-karma tanoti na saṃpadām itarad apy asad eva vivekinām <br />
               iti nirasta-samasta-sukhānvayaḥ katham ato na viṣīdatu paṇḍitaḥ //
                <span class="ref">VidSrk_42.32*(1492)</span></p>
            
            
            <p>(Skmsa.u.ka. 1717, vācaspateḥ)</p>
            
            
            <p id="VidSrk_42.33*(1493)">
               chittvā pāśam apāsya kūṭa-racanāṃ bhittvā balād vāgurāṃ paryantāgni-kalāpa-jāla-kuṭilān nirgatya dūraṃ vanāt <br />
               vyādhānāṃ śara-gocarād atijavenotplutya gacchan mṛgaḥ kūpāntaḥ-patitaḥ karotu viguṇe kiṃ vā vidhau pauruṣam //
                <span class="ref">VidSrk_42.33*(1493)</span></p>
            
            
            <p>kasyacit | (Svsu.ā. 655, muktāpīḍasya; Spdśā.pa. 940, Skmsa.u.ka. 1862, kasyacit)</p>
            
            
            <p id="VidSrk_42.34*(1494)*">
               kāmaṃ vaneṣu hariṇās tṛṇena jīvanty ayatna-sulabhena /<br />
               vidadhati dhaniṣu na daintyaṃ te kila paśavo vayaṃ sudhiyaḥ //
                <span class="ref">VidSrk_42.34*(1494)*</span></p>
            
            
            <p id="VidSrk_42.35*(1495)*">
               vasumati vasumati bandhau dhana-lava-lobhena ye niṣīdanti /<br />
               tān ca tṛṇān iva dadhatī kalayasi vada gauravaṃ kasya //
                <span class="ref">VidSrk_42.35*(1495)*</span></p>
            
            
            <p id="VidSrk_42.36*(1496)">
               kapolebhyo baddhaḥ katham akhila-viśva-prabhur asāv anāryair asmābhiḥ param iyam apūrvaiva racanā <br />
               yad indoḥ pīyūṣa-drava-maya-mayūkhotkara-kiraḥ kalaṅko ratnaṃ tu pratiphaṇam anarghaṃ viṣa-bhṛtām //
                <span class="ref">VidSrk_42.36*(1496)</span></p>
            
            
            <p>vittokasya --</p>
            
            
            <p id="VidSrk_42.37*(1497)">
               sarvaḥ prāṇa-vināśa-saṃśaya-karīṃ prāpyāpadaṃ dustarāṃ pratyāsanna-bhayo na vetti vibhavaṃ svaṃ jīvitaṃ kāṅkṣati <br />
               uttīrṇas tu tato dhanārtham aparāṃ bhūyo viśaty āpadaṃ prāṇānāṃ ca dhanasya cāyam adhiyām anyonya-hetuḥ paṇaḥ //
                <span class="ref">VidSrk_42.37*(1497)</span></p>
            
            
            <p id="VidSrk_42.38*(1498)">
               no meghāyitam artha-vāri-viraha-kliṣṭe 'rthi-śasye mayā noddhṛtta-pratipakṣa-parvata-kule nirghāta-vātāyitam <br />
               no vā vāma-vilocanāmala-mukhāmbhojeṣu bhṛṅgāyitaṃ mātuḥ kevalam eva yauvana-vana-cchede kuṭhārāyitam //
                <span class="ref">VidSrk_42.38*(1498)</span></p>
            
            
            <p>bhartṛ-hareḥ | (Skmsa.u.ka. 2269)</p>
            
            
            <p id="VidSrk_42.39*(1499)">
               ye kāruṇya-parigrahād apaṇita-svārthāḥ parārthān prati prāṇair apy upakurvate vyasaninas te sādhavo dūrataḥ <br />
               vidveṣānugamād anarjita-kṛpo rūkṣo jano vartate cakṣuḥ saṃhara bāṣpa-vegam adhunā kasyāgrato rudyate //
                <span class="ref">VidSrk_42.39*(1499)</span></p>
            
            
            <p>mātṛguptasya --</p>
            
            
            <p id="VidSrk_42.40*(1500)">
               narendraiḥ śrī-candra-prabhṛtibhir atītaṃ sahṛdayair atikrāntaṃ tais taiḥ kavibhir abhinandādibhir api <br />
               idānīṃ vāk tūṣṇīṃ bhava kim u mudhaiva pralapasi kva pūjā-saṃbhāraḥ kva ca tava guṇollāsa-rabhasaḥ //
                <span class="ref">VidSrk_42.40*(1500)</span></p>
            
            
            <p>vākkūṭasya --</p>
            
            
            <p id="VidSrk_42.41*(1501)">
               sudhā-sūtiḥ kṣīṇo gaṇapatir asav eka-daśanaḥ pada-bhraṣṭā devī sarid api surāṇāṃ bhagavatī <br />
               dvi-jihvād anyeṣāṃ kva nanu guṇinām īśvara-juṣāṃ tvayā dṛṣṭo bhogaḥ kim iha viphalaṃ kliśyasi manaḥ //
                <span class="ref">VidSrk_42.41*(1501)</span></p>
            
            
            <p id="VidSrk_42.42*(1502)">
               gaccha trape virama dhairya dhiyaḥ kim atra mithyā viḍambayasi kiṃ puruṣābhimāna <br />
               pradhvasta-sarva-guṇam arjita-doṣa-sainyaṃ dainyaṃ yad ādiśati tad vayam ācarāmaḥ //
                <span class="ref">VidSrk_42.42*(1502)</span></p>
            
            
            <p id="VidSrk_42.43*(1503)">
               nirānandā dārā vyasana-vidhuro bāndhava-janoaḥ janī-bhūtaṃ mitraṃ dhana-viraha-dīnaḥ parijanaḥ <br />
               asaṃtuṣṭaṃ cetaḥ kuliśa-kaṭhinaṃ jīvitam idaṃ vidhir vāmārambhas tad api ca mano vāñchati sukham //
                <span class="ref">VidSrk_42.43*(1503)</span></p>
            
            
            <p id="VidSrk_42.44*(1504)">
               durvāso malināṅga-yaṣṭir abalā dṛṣṭo janaḥ sve gṛhe nīcāt karṇa-kaṭu śrutaṃ dhanam adād āruḍha-garvaṃ vacaḥ <br />
               anyo mandiram āgataḥ paricayād aprāpta-kāmo gataḥ khinnāḥ smaḥ sva-paropakāra-karaṇa-klībāṃ vahantas tanum //
                <span class="ref">VidSrk_42.44*(1504)</span></p>
            
            
            <p id="VidSrk_42.45*(1505)">
               kva paṅkaḥ kvāmbhojaṃ kvaṇad-ali-kulālāpa-madhuraṃ śiro raudraṃ kvāheḥ sphurad-uru-mayūkhaḥ kva ca maṇiḥ <br />
               kaliḥ kvāyaṃ pāpaḥ kva ca guṇa-nidher janma bhavato vidhiḥ satyaṃ satyaṃ sadṛśa-viniyogeṣv akuśalaḥ //
                <span class="ref">VidSrk_42.45*(1505)</span></p>
            
            
            <p id="VidSrk_42.46*(1506)">
               namasyaḥ prajñāvān parikalita-loka-traya-gatiḥ sukhī mūrkhaḥ so 'pi sva-gata-mahimādvaita-hṛdayaḥ <br />
               ayaṃ mā bhūt kaścit pratanu-mati-kirmīrita-manaḥsamādhānonmīlat-sada-sad-iti-saṃdeha-vidhuraḥ //
                <span class="ref">VidSrk_42.46*(1506)</span></p>
            
            
            <p>vallaṇasya --</p>
            
            
            <p id="VidSrk_42.47*(1507)">
               asmābhiś caturambu-rāśi-raśanāvacchedinīṃ medinīṃ bhrāmyadbhir na sa ko 'pi nistuṣa-guṇo dṛṣṭo viśiṣṭo janaḥ <br />
               yasyāgre cira-sañcitāni hṛdaye duḥkhāni saukhyāni vā saṃjalpya kṣaṇam ekam ardham athavā niḥśvasya viśrāmyate //
                <span class="ref">VidSrk_42.47*(1507)</span></p>
            
            
            <p id="VidSrk_42.48*(1508)">
               ito dāva-jvālaḥ sthala-bhuva ito jāla-jaṭilā ito vyādho dhāvaty ayam anupadaṃ vakrita-dhanuḥ <br />
               ito 'py agre tiṣṭhaty ayam ajagaro vistṛta-mukhaḥ kva yāyāt kiṃ kuryān mṛga-śiśur ayaṃ daiva-vaśagaḥ //
                <span class="ref">VidSrk_42.48*(1508)</span></p>
            
            
            <p>kasyacit | (Skmsa.u.ka. 1869)</p>
            
            
            <p id="VidSrk_42.49*(1509)">
               keneyaṃ śrī-vyasana-rucinā śoṇa viśrāṇitā te jāne jānu-dvaya-sajala evābhirāmas tvam āsīḥ <br />
               vega-bhraśyat-taṭaruhavano dustarāvarta-vīciḥ kasyedānīṃ kaluṣa-salilaḥ kūlabhedī priyo 'si //
                <span class="ref">VidSrk_42.49*(1509)</span></p>
            
            
            <p>śatānandasya | (Skmsa.u.ka. 1736)</p>
            
            
            <p id="VidSrk_42.50*(1510)">
               sindhor arṇaḥ sthagita-gaganābhoga-pātāla-kukṣaḥ potopāyā iha hi bahavo laṅghanāya kṣamante <br />
               āho riktaḥ katham api bhaved eṣa daivāt tadānīṃ ko nāma syād ataṭa-kuharālokanair yasya kalpaḥ //
                <span class="ref">VidSrk_42.50*(1510)</span></p>
            
            
            <p>keśaṭasya --</p>
            
            
            <p id="VidSrk_42.51*(1511)">
               daive samarpya cira-sañcita-moha-bhāraṃ svasthāḥ sukhaṃ vasata kiṃ parayācanābhiḥ <br />
               meruṃ pradakṣiṇayato 'pi divākarasya te tasya sapta turagā na kadācid aṣṭau //
                <span class="ref">VidSrk_42.51*(1511)</span></p>
            
            
            <p id="VidSrk_42.52*(1512)">
               artho na saṃbhṛtaḥ kaścin na vidyā kācid arjitā <br />
               na tapaḥ sañcitaṃ kiṃcid gataṃ ca sakalaṃ vayaḥ //
                <span class="ref">VidSrk_42.52*(1512)</span></p>
            
            
            <p id="VidSrk_42.53*(1513)">
               ājanmānugate 'py asmin nāle vimukham ambujam <br />
               prāyeṇa guṇa-pūrṇeṣu rītir lakṣmīvatām iyam //
                <span class="ref">VidSrk_42.53*(1513)</span></p>
            
            
            <p>sarokasya</p>
            
            
            <p id="VidSrk_42.54*(1514)">
               dṛṣṭā sātha kupīṭa-yoni-mahasā lelihyamānākṛtiḥ puṣponmeṣavatī ca kiṃśuka-latā nītāvanīṃ vāyunā <br />
               rambhe nopari padmayoḥbr bisalate nāgra-sphurat-pallave sauvarṇau na ghaṭau na nūtana-ghanāsannaḥ śaśī pārvaṇaḥ //
                <span class="ref">VidSrk_42.54*(1514)</span></p>
            
            
            <p>śaśīkarasya --</p>
            
            
            <p id="VidSrk_42.55*(1515)">
               toyaṃ nirmathitaṃ ghṛtāya madhune niṣpīḍitaḥ prastaraḥ snānārthaṃ mṛgatṛṣṇikormi-taralā bhūmiḥ samālokitā <br />
               dugdhā seyam acetanena jaratī dugdhasyatā gardabhī kaṣṭaṃ yat khalu dīrghayā dhana-tṛṣā nīco janaḥ sevitaḥ //
                <span class="ref">VidSrk_42.55*(1515)</span></p>
            
            
            <p>joyīkasya --</p>
            
            
            <p id="VidSrk_42.56*(1516)">
               ratnākaras tava pitā sthitir ambujeṣu bhrātā sudhārasa-mayaḥ patir ādya-devaḥ <br />
               kenāpareṇa kamale bata śikṣitāsi sāraṅga-śṛṅga-kuṭilāni viceṣṭitāni //
                <span class="ref">VidSrk_42.56*(1516)</span></p>
            
            
            <p>kasyacit | (Skmsa.u.ka. 347)</p>
            
            
            <p id="VidSrk_42.57*(1517)*">
               arthābhāve mṛdutā kāṭhinyaṃ bhavati cārtha-bāhulye /<br />
               naikatrārtha-mṛdutve prāyaḥ śloke ca loke ca //
                <span class="ref">VidSrk_42.57*(1517)*</span></p>
            
            
            <p>|| iti nirveda-vrajyā ||</p>
            
            <p>||42||</p>
            
            </div>
         
         <div id="d1e30197">
            
            <h3>43. tato vārdhakya-vrajyā</h3>
            
            <p id="VidSrk_43.1*(1518)">
               anaṅga palitaṃ mūrdhni paśyaitad vijaya-dhvajam <br />
               idānīṃ jitam asmābhis tavākiṃcit-karāḥ śarāḥ //
                <span class="ref">VidSrk_43.1*(1518)</span></p>
            
            
            <p>dharmakīrteḥ --</p>
            
            
            <p id="VidSrk_43.2*(1519)">
               anucitam idam akramaś ca puṃsāṃ yad iha jarāsv api mānmathā vikārāḥ <br />
               yad api ca na kṛtaṃ nitambinīnāṃ stana-patanāvadhi jīvitaṃ rataṃ vā //
                <span class="ref">VidSrk_43.2*(1519)</span></p>
            
            
            <p>vidyākālidāsayoḥ --</p>
            
            
            <p id="VidSrk_43.3*(1520)">
               prāyaścittaṃ na gṛhṇītaḥ kāntāyāḥ patitau stanau <br />
               ata eva tayoḥ sparśe loko 'yaṃ śithilādaraḥ //
                <span class="ref">VidSrk_43.3*(1520)</span></p>
            
            
            <p id="VidSrk_43.4*(1521)">
               dhig vṛddhatāṃ viṣalatām iva dhik tathāpi vāma-bhruvām upari sa-spṛhatām atanvīm <br />
               ko 'trāparādhyati vidhiś ca śaṭhaḥ kuṭhārayogyaḥ kaṭhora-hṛdayaḥ kusumāyudhaś ca //
                <span class="ref">VidSrk_43.4*(1521)</span></p>
            
            
            <p id="VidSrk_43.5*(1522)*">
               svasti sukhebhyaḥ saṃprati salilāñjalir eṣa manmatha-kathāyāḥ /<br />
               tā api mām ativayasaṃ tarala-dṛśaḥ saralam īkṣante //
                <span class="ref">VidSrk_43.5*(1522)*</span></p>
            
            
            <p>kasyacit | (Svsu.ā. 3395, Skmsa.u.ka. 2256, śatānandasya)</p>
            
            
            <p id="VidSrk_43.6*(1523)">
               kṣaṇāt prabodham āyāti laṅghyate tamasā punaḥ <br />
               nirvāsyataḥ pradīpasya śikheva jaratāṃ matiḥ //
                <span class="ref">VidSrk_43.6*(1523)</span></p>
            
            
            <p id="VidSrk_43.7*(1524)">
               paliteṣv api dṛṣṭeṣu puṃsaḥ kā nāma kāmitā <br />
               bhaiṣajyam iva manyante yad anyamanasaḥ striyaḥ //
                <span class="ref">VidSrk_43.7*(1524)</span></p>
            
            
            <p id="VidSrk_43.8*(1525)">
               eka-garbhoṣitāḥ snigdhā mūrdhnā sat-kṛtya dhāritāḥ <br />
               keśā api virajyante jarayā kim utāṅganāḥ //
                <span class="ref">VidSrk_43.8*(1525)</span></p>
            
            
            <p>kasyacit | (Skmsa.u.ka. 2251, śrī-vyāsa-pādānām)</p>
            
            
            <p id="VidSrk_43.9*(1526)">
               gātrair girā ca vikalaś caṭum īśvarāṇāṃ kurvann ayaṃ prahasanasya naṭaḥ kṛto 'smi <br />
               no vedmi māṃ palita-varṇaka-bhājam etaṃ nāṭyena kena naṭayiṣyati dīrgham āyuḥ //
                <span class="ref">VidSrk_43.9*(1526)</span></p>
            
            
            <p id="VidSrk_43.10*(1527)">
               aviviktāv atistabdhau stanav āḍhyāv ivādṛtau <br />
               viviktav ānatav eva daridrāv iva garhitau //
                <span class="ref">VidSrk_43.10*(1527)</span></p>
            
            
            <p>nirdayasya --</p>
            
            
            <p>|| iti vārdhakya-vrajyā ||</p>
            
            <p>||43||</p>
            
            </div>
         
         <div id="d1e30396">
            
            <h3>44. tataḥ śmaśāna-vrajyā</h3>
            
            <p id="VidSrk_44.1*(1528)">
               cañcat-pakṣābhidhāta-glapita-hutabhujaḥ prauḍha-dhāmnaś citāyāḥ krodha ākṛṣṭa-mūrter aham ahamikayā caṇḍa-cañcu-graheṇa <br />
               sadyas taptaṃ śavasya jvalad iva piśitaṃ bhūri jagdhvārdha-dagdhaṃ paśyāntaḥ pluṣyamāṇaḥ praviśati salilaṃ satvaraṃ gṛdhra-saṅghaḥ //
                <span class="ref">VidSrk_44.1*(1528)</span></p>
            
            
            <p>kasyacit | (Smvsū.mu. 94.6, Skmsa.u.ka. 2365, pāṇineḥ)</p>
            
            
            <p id="VidSrk_44.2*(1529)">
               udbuddhebhyaḥ sudūraṃ ghana-rajani-tamaḥ-pūriteṣu drumeṣu prodgrīvaṃ paśya pāda-dvitaya-dhṛta-bhuvaḥ śreṇayaḥ pheravāṇām <br />
               ulkālokaiḥ sphuradbhirnija-vadana-guhotsarpibhir vīkṣitebhyaś cyotat-sāndraṃ vasāmbhaḥ kvathita-śava-vapur-maṇḍalebhyaḥ pibanti //
                <span class="ref">VidSrk_44.2*(1529)</span></p>
            
            
            <p>pāṇineḥ | (Skmsa.u.ka. 2364)</p>
            
            
            <p id="VidSrk_44.3*(1530)">
               utkṛtyotkṛtya kṛttiṃ prathamam atha pṛthūcchopha-bhūyāṃso māṃsāny aṅga-sphik-pṛṣṭha-piṇḍādy-avayava-sulabhāny agra-pūtīni jagdhvā <br />
               ātta-srnāyvyv-antra-netraḥ prakaṭita-daśanaḥ preta-raṅgaḥ karaṅkād aṅka-sthād asthi-saṃstha-sthapuṭa-gatam api kravyam avyagram atti //
                <span class="ref">VidSrk_44.3*(1530)</span></p>
            
            
            <p>(mā.mā. 5.16)</p>
            
            
            <p id="VidSrk_44.4*(1531)">
               karṇābhyarṇa-vidīrṇa-sṛk-kavi-kaṭa-vyādāna-dīptāgnibhir daṃṣṭrā-koṭi-visaṃkaṭair ita ito dhāvadbhir ākīrtyate <br />
               vidyut-puñja-nikāśa-keśa-nayana-bhrū-śmaśru-jālair nabho lakṣyālakṣya-viśuṣka-dīrgha-vapuṣām ulkā-mukhānāṃ mukhaiḥ //
                <span class="ref">VidSrk_44.4*(1531)</span></p>
            
            
            <p>(mā.mā. 5.13)</p>
            
            
            <p id="VidSrk_44.5*(1532)">
               antraiḥ kalpita-maṅgala-pratisarāḥ strī-hasta-raktotpalavyaktottaṃsa-bhṛtaḥ pinahya sahasā hṛt-puṇḍarīka-srajaḥ <br />
               etāḥ śoṇita-paṅka-kuṅkuma-kuṣaḥ saṃbhūya kāntaiḥ pibanty asthi-sneha-surāḥ kapāla-caṣakaiḥ prītāḥ piśācāṅganāḥ //
                <span class="ref">VidSrk_44.5*(1532)</span></p>
            (mā.mā. 5.18)
            
            
            <p id="VidSrk_44.6*(1533)">
               etat pūtana-cakram akrama-kṛta-śvāsārdha-muktair vṛkān utpuṣṇad utpuṣṇat parito nṛ-māṃsa-vighasair ādardaraṃ krandataḥ <br />
               kharjūra-druma-dadhna-jaṅghama-sita-tvaṅ-naddha-viṣvaktatasnāyu-granthi-ghanāsthi-pañjara-jarat-kaṅkālam ālokyate //
                <span class="ref">VidSrk_44.6*(1533)</span></p>
            
            
            <p>(mā.mā. 5.14)</p>
            
            
            <p id="VidSrk_44.7*(1534)">
               guñjat-kuñja-kuṭīra-kauśika-ghaṭā-ghūtkāra-saṃvallitakrandat-pherava-caṇḍa-hātkṛti-bhṛti-prāg-bhāra-bhīmais taṭaiḥ <br />
               antaḥ-śīrṇa-karaṅka-karkara-tarat-saṃrodhi-kūlaṅkaṣasroto-nirgama-ghora-gharghara-ravā pāre-śmaśānaṃ sarit //
                <span class="ref">VidSrk_44.7*(1534)</span></p>
            
            
            <p>bhavabhūter amī (mā.mā. 5.19)</p>
            
            
            <p>bhavabhūter amī</p>
            
            
            <p id="VidSrk_44.8*(1535)">
               atrāsthaḥ piśitaṃ śavasya kaṭhinair utkṛtya kṛtsnaṃ nakhair nagna-snāyu-karāla-ghora-kuharair mastiṣka-digdhāṅguliḥ <br />
               saṃdaśyauṣṭha-piṭena bhugna-vadanaḥ pretaś citāgni-drutaṃ sūtkārair nalakāsthi-koṭara-gataṃ majjānam ākarṣati //
                <span class="ref">VidSrk_44.8*(1535)</span></p>
            
            
            <p>jayādityasya --</p>
            
            
            <p id="VidSrk_44.9*(1536)">
               cañcac-cañcūdvṛtārdha-cyuta-piśita-lava-grāsa-saṃvṛddha-gardhair gṛdhrair ārabdha-pakṣa-dvitaya-vidhutibhir baddha-sāndrāndhakāre <br />
               vaktrodvāntāḥ patantyaś chimiti-śikhi-śikhā-śreṇayo 'smin śivānāṃ asra-srotasy ajasra-sruta-bahala-vasā vāsa-visre svananti //
                <span class="ref">VidSrk_44.9*(1536)</span></p>
            (ṇāgānanda 4.18
            śrīharṣadevasya (nāgānanda 4.18)
            
            
            <p id="VidSrk_44.10*(1537)">
               vidūrād abhyastair viyati bahuśo maṇḍala-śataiḥ udañcat-pucchāgra-stimita-vitataiḥ pakṣati-puṭaiḥ <br />
               patanty ete gṛdhrāḥ śava-piśita-lolānana-guhāgalal-lālā-kleda-snapita-nija-cañcū-bhaya-puṭāḥ //
                <span class="ref">VidSrk_44.10*(1537)</span></p>
            
            
            <p>(Caṇḍakauśikacaṇḍakauśika 4.7)</p>
            
            
            <p id="VidSrk_44.11*(1538)">
               pibaty eko 'nyasmād ghana-rudhiram āchidya caṣakaṃ lalaj-jihvo vaktrād galitam aparo leḍhu pibataḥ <br />
               tataḥ styānāḥ kaścid bhuvi nipatitāḥ śoṇita-kaṇāḥ kṣaṇād ucca-grīvo rasayati lasad-dirgha-rasanaḥ //
                <span class="ref">VidSrk_44.11*(1538)</span></p>
            
            
            <p>(Caṇḍakauśikacaṇḍakauśika 4.17)</p>
            
            
            <p id="VidSrk_44.12*(1539)">
               citāgner ākṛṣṭaṃ nalaka-śikhara-protam asakṛtd sphuradbhir nirvāpya prabala-pavanaiḥ sphūtkṛta-śataiḥ <br />
               śiro nāraṃ pretaḥ kavalayati tṛṣṇā-vaśa-valatkarālāsyaḥ pluṣyad-vadana-kuharas tūdgirati ca //
                <span class="ref">VidSrk_44.12*(1539)</span></p>
            
            
            <p>(Caṇḍakauśika 4.19
               amī śrī-kṣemīśvarasya (caṇḍakauśika 4.19)</p>
            
            
            <p id="VidSrk_44.13*(1540)">
               anyādānākulāntaḥ-karaṇa-vaśa-vipad-bādhita-preta-raṅkaṃ grāsa-bhraśyat-karāla-ślatha-piśita-śavāgra-grahe muktanādam <br />
               sarvaiḥ krāmadbhir ulkānana-kavala-rasa-vyātta-vaktra-prabhābhir vyaktais taiḥ saṃvaladbhiḥ kṣaṇam aparam iva vyomni vṛttaṃ śmaśānam //
                <span class="ref">VidSrk_44.13*(1540)</span></p>
            
            
            <p>vallaṇasya --</p>
            
            
            <p id="VidSrk_44.14*(1541)">
               netrākuñcana-sāraṇa-krama-kṛta-pravyakta-naktandino dik-cakrānta-visarpi-sallarisaṭā-bhārāvaruddhāmbaraḥ <br />
               hasta-nyasta-kapāla-kandara-darī-muktābhra-dhārāḥ pibann unmukta-dhvani-bhinna-karṇa-kuharaḥ kravyād ayaṃ nṛtyati //
                <span class="ref">VidSrk_44.14*(1541)</span></p>
            
            
            <p>|| iti śmaśāna-vrajyā ||</p>
            
            <p>||44||</p>
            
            </div>
         
         <div id="d1e30694">
            
            <h3>45. tato vīra-vrajyā ||45</h3>
            
            <p id="VidSrk_45.1*(1542)">
               śrutvā dāśarathī suvela-kaṭake sānandam ardhe dhanuṣṭaṅkāraiḥ paripūrayanti kakubhaḥ proñchanti kaukṣeyakān <br />
               abhyasyanti tathaiva citra-phalake laṅkā-pates tat punar vaidehī-kuca-patra-valli-valanā-vaidagdhyam ardhe karāḥ //
                <span class="ref">VidSrk_45.1*(1542)</span></p>
            
            
            <p id="VidSrk_45.2*(1543)">
               saṃtuṣṭe tisṛṇāṃ purām api ripau kaṇḍūla-dor-maṇḍalakrīḍā-kṛtta-punaḥ-prarūḍha-śiraso vīrasya lipsor varam <br />
               yācñā-dainya-parāñci yasya kalahāyante mithas tvaṃ vṛṇu tvaṃ vṛṇv ity abhito mukhāni sa daśagrīvaḥ kathaṃ kathyate //
                <span class="ref">VidSrk_45.2*(1543)</span></p>
            
            
            <p id="VidSrk_45.3*(1544)">
               eko bhavān mama samaṃ daśa vā namanti jyā-ghoṣa-pūrita-viyanti śarāsanāni <br />
               tal loka-pāla-sahitaḥ saha lakṣmaṇena cāpaṃ gṛhāṇa sadṛśaṃ kṣaṇam astu yuddham //
                <span class="ref">VidSrk_45.3*(1544)</span></p>
            
            
            <p id="VidSrk_45.4*(1545)">
               re vṛddha-gṛdhra kim akāṇḍam iha pravīra dāvānale śalabhatāṃ labhase pramatta <br />
               lakpāvasāna-pavanollasitasya sindhor ambho ruṇaddhi kim u saikata-setubandhaḥ //
                <span class="ref">VidSrk_45.4*(1545)</span></p>
            
            
            <p>etau saṅghaśriyaḥ ||</p>
            
            
            <p id="VidSrk_45.5*(1546)">
               āskandhāvadhi kaṇṭha-kāṇḍa-vipine drāc candrahāsāsinā chettuṃ prakramite mayaiva tarasā truṭyac-chirāsaṃtatau <br />
               asmeraṃ galitāśru-gadgada-padaṃ bhinna-bhruvā yady abhūd vaktreṣv ekam api svayaṃ sa bhagavān tan me pramāṇaṃ śivaḥ //
                <span class="ref">VidSrk_45.5*(1546)</span></p>
            
            
            <p id="VidSrk_45.6*(1547)">
               devo yady api te guruḥ sa bhagavān ardhendu-cūḍāmaṇiḥ kṣoṇī-maṇḍalam ekaviṃśatim idaṃ vārān jitaṃ yady api <br />
               draṣṭavyo 'sy amum eva bhārgava-baṭaḥ kaṇṭhe kuṭhāraṃ vahan paulastyasya puraḥ praṇāma-racita-pratyagra-sevāñjaliḥ //
                <span class="ref">VidSrk_45.6*(1547)</span></p>
            
            
            <p id="VidSrk_45.7*(1548)">
               rudrādes tulanaṃ svakaṇṭha-vipina-cchedo harer vāsanaṃ kārāveśmani puṣpakasya ca jayo yasyedṛśaḥ kelayaḥ <br />
               so 'haṃ durjaya-bāhu-daṇḍa-sacivo laṅkeśvaras tasya me kā ślāghā ghuṇa-jarjareṇa dhanuṣā kṛṣṭena bhagnena vā //
                <span class="ref">VidSrk_45.7*(1548)</span></p>
            
            
            <p>kasyacit | (Skmsa.u.ka. 2103, Brbā.rā. 1.51) (Bābā.rā. 1.51; ab = Vakroktijīvita 1.21ab)</p>
            
            
            <p id="VidSrk_45.8*(1549)">
               vīra-prasūr jayati bhārgava-reṇukaiva yat tvāṃ triloka-tilakaṃ sutam abhyasūta <br />
               śakrebha-kumbha-taṭa-khaṇḍana-caṇḍa-dhāmā yenaiṣa me na gaṇito yudhi candrahāsaḥ //
                <span class="ref">VidSrk_45.8*(1549)</span></p>
            
            
            <p>(Bābā.rā. 2.29)</p>
            
            
            <p id="VidSrk_45.9*(1550)">
               rāme rudra-śarāsanaṃ tulayati smitvā sthitaṃ pārthivaiḥ śiñjā-sañjana-tatpare 'vahasitaṃ dattvā mithas tālikāḥ <br />
               āropya pracalāṅgulī-kisalaye mlānaṃ guṇāsphālane sphārākarṣaṇa-bhagna-parvaṇi punaḥ siṃhāsane mūrcchitam //
                <span class="ref">VidSrk_45.9*(1550)</span></p>
            
            
            <p>rājaśekharasya | (bā.rā. 3.75; ha.nā. 1.31; Skmsa.u.ka. 2091)</p>
            
            
            <p id="VidSrk_45.10*(1551)">
               pṛthvi sthirā bhava bhujaṅgama dhārayaināṃ tvaṃ kūrmarāja tad idaṃ dvitayaṃ dadhīthāḥ <br />
               dik-kuñjarāḥ kuruta tat-tritaye didhīrṣāṃ rāmaḥ karotu hara-kārmukam ātatajyam //
                <span class="ref">VidSrk_45.10*(1551)</span></p>
            (Bālarāmāyaṇa 1.48
            
            
            <p>rājaśekharasyāmī (bā.rā. 1.48)</p>
            
            
            <p id="VidSrk_45.11*(1552)">
               lāṅgūlena gabhastimān valayitaḥ protaḥ śaśī maulinā jīmūtā vidhutāḥ śaṭābhir uḍavo daṃṣṭrābhir āsāditāḥ <br />
               uttīrṇo 'mbu-nidhir dṛśaiva viṣadais tenāṭṭahāsormibhir laṅkeśasya ca laṅghito diśi diśi krūraḥ pratāpānalaḥ //
                <span class="ref">VidSrk_45.11*(1552)</span></p>
            (ṛāmacarita 15.64
            abhinandasya (rāmacarita 15.64)
            
            
            <p id="VidSrk_45.12*(1553)">
               yo yaḥ kṛtto daśamukha-bhujas tasya tasyaiva vīryaṃ labdhvā dṛpyanty adhikam adhikaṃ bāhavaḥ śiṣyamāṇāḥ <br />
               yady acchinnaṃ daśamukha-śiras tasya tasyaiva kāntau saṃkrāmantyām atiśayavatī śeṣa-vaktreṣu lakṣmīḥ //
                <span class="ref">VidSrk_45.12*(1553)</span></p>
            (anargha-rāghava 6.76
            murāreḥ | (a.rā. 6.76)
            
            
            <p id="VidSrk_45.13*(1554)">
               bhagnaṃ deva samasta-vānara-bhaṭair naṣṭaṃ ca yūthādhipaiḥ kiṃ dhairyeṇa puro vilokaya daśagrīvo 'yam ārād abhūt <br />
               itthaṃ jalpati saṃbhramolbaṇa-mukhe sugrīva-rāje muhus tenākekaram īkṣitaṃ daśa śanair bāṇān ṛjūkurvatā //
                <span class="ref">VidSrk_45.13*(1554)</span></p>
            
            
            <p id="VidSrk_45.14*(1555)">
               bhramaṇa-java-samīraiḥ śerate śāla-ṣaṇḍā mama nakha-kuliśāgrair grāva-garbhāḥ sphuṭanti <br />
               ajagaram api cāhaṃ muṣṭi-niṣpiṣṭa-vaktraṃ nija-bhuja-taru-mūlasyālavālaṃ karomi //
                <span class="ref">VidSrk_45.14*(1555)</span></p>
            
            
            <p id="VidSrk_45.15*(1556)">
               kṛṣṭā yena śiroruheṣu rudatī pāñcāla-rājātmajā yenāsyāḥ paridhānam apy apahṛtaṃ rājñāṃ gurūṇāṃ puraḥ <br />
               yasyoraḥ-sthala-śoṇitāsavam ahaṃ pātuṃ pratijñātavān so 'yaṃ mad-bhuja-pañjare nipatitaḥ saṃrakṣyatāṃ kauravāḥ //
                <span class="ref">VidSrk_45.15*(1556)</span></p>
            
            
            <p>(Veṇīsaṃhārave.saṃ. 3.47)</p>
            
            
            <p id="VidSrk_45.16*(1557)">
               kapole jānakyāḥ kari-kalabha-danta-dyuti-muṣi smara-smeraṃ gaṇḍoḍḍamara-pulakaṃ vaktra-kamalam <br />
               muhuḥ paśyan śrutvā rajani-cara-senā-kalakalaṃ jaṭā-jūṭa-granthiṃ draḍhayati raghūṇāṃ parivṛḍhaḥ //
                <span class="ref">VidSrk_45.16*(1557)</span></p>
            
            
            <p id="VidSrk_45.17*(1558)*">
               harir alasa-vilocanaḥ sagarvaṃ balam avalokya punar jagāma nidrām /<br />
               adhigata-pati-vikramāsta-bhītis tu dayitāpi vilokayāñcakāra //
                <span class="ref">VidSrk_45.17*(1558)*</span></p>
            
            
            <p>meṭhasya --</p>
            
            
            <p id="VidSrk_45.18*(1559)">
               bhūyaḥ kāñcana-kenipāta-nikara-protkṣipta-dūrodgatair yat saṃkhyeṣu cakāra śīkara-kaṇair eva dviṣāṃ durdinam <br />
               kiṃ cākāṇḍa-kṛtodyamas tripathagāsañcārinaukā-gaṇoaḥ gīrvāṇendra-phaṇīndrayor api dadau śaṅkāṃ viśaṅko 'pi yaḥ //
                <span class="ref">VidSrk_45.18*(1559)</span></p>
            
            
            <p>narasiṃhasya --</p>
            
            
            <p id="VidSrk_45.19*(1560)">
               mainākaḥ kim ayaṃ ruṇaddhi gagane man-mārgam avyāhataṃ śaktis tasya kutaḥ sa vajra-patanād bhīto mahendrād api <br />
               tārkṣyaḥ so 'pi samaṃ nijena vibhunā jānāti māṃ rāvaṇaṃ vijñātaṃ sa jaṭāyur eṣa jarasā kliṣṭo vadhaṃ vāñchati //
                <span class="ref">VidSrk_45.19*(1560)</span></p>
            
            
            <p id="VidSrk_45.20*(1561)">
               putras tvaṃ tripura-druhaḥ punar ahaṃ śiṣyaḥ kim etāvatā tulyaḥ so 'pi kṛtas tavāyam adhikaḥ kodaṇḍa-dīkṣā-vidhiḥ <br />
               tatrādhāra-nibandhano yadi bhaved ādheya-dharmodayasḥ tad bhoḥ skanda gṛhāṇa kārmukam idaṃ nirṇīyatām antaram //
                <span class="ref">VidSrk_45.20*(1561)</span></p>
            
            
            <p id="VidSrk_45.21*(1562)">
               drāṅ niṣpeṣa-viśīrṇa-vajra-śakala-pratyupta-rūḍha-vraṇagranthy-udbhāsini bhaṅgaṃ ogham aghavan mātaṅga-dantodyame <br />
               bhartuḥnr nandana-devatā-viracita-srag-dāmni bhūmeḥ sutā vīra-śrīr iva yasya vakṣasi jagad-vīrasya viśrāmyatu //
                <span class="ref">VidSrk_45.21*(1562)</span></p>
            (ma.vī.ca. 1.34
            bhavabhūteḥ || (ma.vī.ca. 1.34)
            
            
            <p>|| iti vīra-vrajyā ||</p>
            
            <p>||45||</p>
            
            </div>
         
         <div id="d1e31108">
            
            <h3>46. tataḥ praśasti-vrajyā ||46</h3>
            
            <p id="VidSrk_46.1*(1563)">
               yad-vargyābhir jagrāhe pṛthu-śakula-kulāsphālana-trāsa-hāsavyastoru-stambhikābhir diśi diśi saritāṃ dig-jaya-prakrameṣu <br />
               ambho gambhīra-nābhī-kuhara-kavalanomukta-paryasta-lolatkallolābaddha-mugdha-dhvani-cakita-kaṇat-kukkubhaṃ kāminībhiḥ //
                <span class="ref">VidSrk_46.1*(1563)</span></p>
            
            
            <p id="VidSrk_46.2*(1564)">
               majjaty āmajja-majjan-maṇi-masṛṇa-phaṇā-cakravāle phaṇīndre yat senoddāma-helā-bhara-calita-mahā-śaila-kīlāṃ babhāra <br />
               kṛcchrāt pātāla-mūlāvila-bahula-nirālamba-jambāla-niṣṭhaḥ pṛṣṭhāṣṭhīla-pratiṣṭhām avanim avanamat karparaḥ kūrmarājaḥ //
                <span class="ref">VidSrk_46.2*(1564)</span></p>
            
            
            <p id="VidSrk_46.3*(1565)">
               yasyodyoge balānāṃ sakṛd api calatām ujjihānai rajobhir jambāliny ambarasya sravad-amara-sarit-toya-pūreṇa mārge <br />
               saṃsīdac-cakra-śalyākula-taraṇikarot pīḍitāśvīya-dattadvitrāvaskanda-mandaḥ katham api calati syandano bhānavīyaḥ //
                <span class="ref">VidSrk_46.3*(1565)</span></p>
            
            
            <p>bhava-bhūteḥ | (Skmsa.u.ka. 1541, bāṇasya)</p>
            
            
            <p id="VidSrk_46.4*(1566)">
               deve diśāṃ vijaya-kautuka-suprayāte niryantraṇa-prasara-sainya-bhareṇa yatra <br />
               pratyūpyamāna-maṇi-kīlaka-gāḍha-bandhaprāṇaḥ . . phaṇapatir vasudhāṃ dadhāti //
                <span class="ref">VidSrk_46.4*(1566)</span></p>
            
            
            <p>murāreḥ --</p>
            
            
            <p id="VidSrk_46.5*(1567)">
               guñjat-kuñja-kuṭīra-kuñjara-ghaṭā-vistīrṇa-karṇa-jvarāḥ prāk-pratyag-dharaṇīndra-kandara-darī-pārīndra-nidrā-druhaḥ <br />
               laṅkāṅka trikakut-pratidhvani-ghanāḥ paryanta-yātrā-jaye yasya bhremuramandamandara-ravair āśā-rudho ghoṣaṇāḥ //
                <span class="ref">VidSrk_46.5*(1567)</span></p>
            
            
            <p>kasyacit | (Srkm 1538, jayadevasya)</p>
            
            
            <p id="VidSrk_46.6*(1568)">
               tvaṃ sarvadā nṛpati-candra jaya-śriyo 'rthī svapne 'pi na praṇayinī bhavato 'ham āsam <br />
               itthaṃ śriyā kupitayeva ripūn vrajantyā saṃjaghnire samara-keli-sukhāni yasya //
                <span class="ref">VidSrk_46.6*(1568)</span></p>
            
            
            <p id="VidSrk_46.7*(1569)">
               te pīyūṣa-mayūkha-śekhara-śiraḥ-saṃdāna-mandākinīkallola-pratimalla-kīrti-laharī-lāvaṇya-liptāmbarāḥ <br />
               sarva-kṣatra-bhujoṣma-śātana-kalā-duḥśīla-doḥ-śālino vaṃśe tasya babhūvur adbhuta-guṇā dhārā-dharitrī-bhujaḥ //
                <span class="ref">VidSrk_46.7*(1569)</span></p>
            
            
            <p id="VidSrk_46.8*(1570)">
               yan nistriṃśa-hatodgatair ari-śiraś cakrair babhūva kṣaṇaṃ loke cāndramase vidhuṃtuda-ghaṭāvaskanda-kolāhalaḥ <br />
               kiṃ cāmībhir api sphuran-maṇitayā caṇḍāṃśukoṭi-bhramaṃ bibhrāṇair udapādi rāhu-bhuvane bhūyān subhikṣotsavaḥ //
                <span class="ref">VidSrk_46.8*(1570)</span></p>
            
            
            <p>kasyacit | (Skmsa.u.ka. 1560, murāreḥ)</p>
            
            
            <p id="VidSrk_46.9*(1571)">
               tenedaṃ sura-mandiraṃ ghaṭayatā ṭaṅkāvalī-nirdalatpāṣāṇa-prakaraḥ kṛto 'yam akhilaḥ kṣīṇo girīṇāṃ gaṇaḥ <br />
               arthibhyo vasu varṣatā punar asau saṃrūḍha-ratnāṅkuraśreṇi-smera-śiraḥ-sahasra-śikharaḥ saṃvardhito rohaṇaḥ //
                <span class="ref">VidSrk_46.9*(1571)</span></p>
            
            
            <p id="VidSrk_46.10*(1572)">
               surāṇāṃ pātāsau sa punar atipuṇyaika-hṛdayo grahas tasyāsthāne gurur ucita-mārge sa nirataḥ <br />
               karas tasyātyarthaṃ vahati śatakoṭi-praṇayitāṃ sa sarvasvaṃ dātā tṛṇam iva sureśaṃ vijayate //
                <span class="ref">VidSrk_46.10*(1572)</span></p>
            
            
            <p id="VidSrk_46.11*(1573)">
               jīvākṛṣṭiṃ sa cakre mṛdha-bhuvi dhanuṣaḥ śatrur āsīd gatāsur lakṣāptir mārgaṇānām abhavad ari-bale tad-yaśas tena labdham <br />
               muktā tena kṣameti tvaritam ari-gaṇair uttamāṅgaiḥ pratīṣṭhā pañcatvaṃ dveṣi-sainye sthitam avani-patir nāpa saṃkhyāntaraṃ saḥ //
                <span class="ref">VidSrk_46.11*(1573)</span></p>
            
            
            <p id="VidSrk_46.12*(1574)">
               yeṣāṃ kalpa-mahīruhāṃ marakata-vyājena tair arthibhir vyakrīyante śalāṭavo 'pi maṇayas te padmarāgādayaḥ <br />
               teṣu prauḍha-phalopamardavi-namac-chākhā-mukhārohibhis tyāgādvaitam aharniśaṃ sukṛtino yasyāmarair gīyate //
                <span class="ref">VidSrk_46.12*(1574)</span></p>
            
            
            <p id="VidSrk_46.13*(1575)">
               yo maurvīkiṇa-kaitavena sakala-kṣmāpāla-lakṣmī-balātkāropagraha-vācyatāmakinitau bibhrad bhujau bhūpatiḥ <br />
               lokān vācayati sma vikrama-mayim ākhyāyikām ātmanaḥ kvāpi kvāpy anugacchad-arjuna-kathā-saṃbhāra-lambhāvatīm //
                <span class="ref">VidSrk_46.13*(1575)</span></p>
            
            
            <p>murāreḥ |r etau --</p>
            
            
            <p id="VidSrk_46.14*(1576)">
               krudhyad-gandha-karīndra-danta-muṣala-preṅkhola-dīptānalajvālā-pātita-kumbha-mauktika-phala-vyutpanna-lājāñjalau <br />
               hastenāsima-yūkha-darbha-latikā-baddhena yuddhotsavaiḥ rājñā yena salīlam utkala-pater lakṣmīḥ punar-bhūḥ kṛtā //
                <span class="ref">VidSrk_46.14*(1576)</span></p>
            
            
            <p>vasukalpasya --</p>
            
            
            <p>|| iti praśasti-vrajyā ||</p>
            
            <p>||46||</p>
            
            </div>
         
         <div id="d1e31389">
            
            <h3>47. tataḥ parvata-vrajyā</h3>
            
            <p id="VidSrk_47.1*(1577)">
               guñjat-kuñja-kuṭīra-kauśika-ghaṭā-ghūtkāravat-kīcakastambāḍambara-mūka-maukuli-kulaḥ krauñcāvato 'yaṃ giriḥ <br />
               etasmin pracalākināṃ pracalatām udvejitāḥ kūjitair udvellanti purāṇa-rohaṇa-taru-skandheṣu kumbhī-nasāḥ //
                <span class="ref">VidSrk_47.1*(1577)</span></p>
            
            
            <p id="VidSrk_47.2*(1578)">
               ete candra-śilā-samuccaya-mayāś candrātapa-prasphurat-d sarvāṅgīṇa-payaḥ-pravṛtta-sarito jhātkurvate parvatāḥ <br />
               yeṣām unmada-jāgarūka-śikhini prasthe nameru-sthitāḥ śyāmām eva gabhīra-gadgada-giraḥ skandanti koyaṣṭayaḥ //
                <span class="ref">VidSrk_47.2*(1578)</span></p>
            
            
            <p id="VidSrk_47.3*(1579)">
               ādhatte danu-sūnu-sūdana-bhujā-keyūra-vajrāṅkuravyūhollekha-padāvalī-vali-mayai ratnair mudaṃ mandaraḥ <br />
               ādhārīkṛta-kūrma-pṛṣṭha-kaṣaṇa-kṣīṇoru-mūlo 'dhunā jānīmaḥ parataḥ payodhi-mathanād uccaistaro 'yaṃ giriḥ //
                <span class="ref">VidSrk_47.3*(1579)</span></p>
            
            
            <p id="VidSrk_47.4*(1580)">
               tat tādṛk phaṇirāja-rajju-kaṣaṇaṃ saṃrūḍha-pakṣa-cchidāghātāruntudam apy aho katham ayaṃ manthācalaḥ soḍhavān <br />
               etenaiva durātmanā jalanidher utthāpya pāpām imāṃ lakṣmīm īśvara-durgata-vyavahṛti-vyastaṃ jagan nirmitam //
                <span class="ref">VidSrk_47.4*(1580)</span></p>
            
            
            <p id="VidSrk_47.5*(1581)">
               so 'yaṃ kailāsa-śailaḥ sphaṭika-maṇi-bhuvām aṃśu-jālair jvaladbhiśḥ chāyā pītāpi yatra pratikṛtibhir upasthāpyate pādapānām <br />
               yasyopāntopasarpat-tapana-kara-dhṛtasyāpi padmasya mudrāṃ uddāmāno diśanti tripura-hara-śiraś-candralekhā-mayūkhāḥ //
                <span class="ref">VidSrk_47.5*(1581)</span></p>
            
            
            <p id="VidSrk_47.6*(1582)">
               giriḥ kailāso 'yaṃ daśa-vadana-keyūra-vilasanmaṇi-śreṇī-patrāṅkura-makara-mudrāṅkita-śilaḥ <br />
               amuṣmin āruhya sphaṭika-maya-sarvāṅga-subhage nirīkṣante yakṣāḥ phaṇi-pati-purasyāpi caritam //
                <span class="ref">VidSrk_47.6*(1582)</span></p>
            
            
            <p id="VidSrk_47.7*(1583)">
               daśamukha-bhuja-daṇḍa-maṇḍalīnāṃ dṛḍha-paripīḍana-pīta-mekhalo 'yam <br />
               jala-gṛhaka-vitardikāsukhāni sphaṭika-girir giriśasya nirmimīte //
                <span class="ref">VidSrk_47.7*(1583)</span></p>
            
            
            <p id="VidSrk_47.8*(1584)">
               kailāsādri-taṭīṣu dhūrjaṭi-jaṭālaṃkāra-candrāṅkura jyotsnā-kandalitābhir indu-dṛṣadām adbhir nadī-mātṛkāḥ <br />
               gaurī-hasta-guṇa-pravṛddha-vapuṣaḥ puṣyanti dhātreyakabhrātṛ-sneha-sahoḍha-ṣaṇmukha-śiśu-krīḍā-sukhāḥ śākhinaḥ //
                <span class="ref">VidSrk_47.8*(1584)</span></p>
            
            
            <p id="VidSrk_47.9*(1585)">
               naktaṃ ratna-mayūkha-pāṭava-milat-kākola-kolāhalatrasyat-kauśika-bhukta-kandara-tamāḥ so 'yaṃ giriḥ smaryate <br />
               yatrākṛṣṭa-kucāṃśuke mayi ruṣā vastrāya patrāṇi te cinvatyo vana-devatās taru-latām uccair vyadhuḥ kautukāt //
                <span class="ref">VidSrk_47.9*(1585)</span></p>
            
            
            <p id="VidSrk_47.10*(1586)">
               ete 'kṣṇor janayanti kāma-virujaṃ sītā-viyoge ghanāḥ vātāḥ śīkariṇo 'pi lakṣmaṇa dṛḍhaṃ saṃtāpayanty eva mām <br />
               itthaṃ vṛddha-paramparā-pariṇatair yasmin vacobhir munīn adyāpy unmanayanti kānana-śukāḥ so 'yaṃ girir mālyavān //
                <span class="ref">VidSrk_47.10*(1586)</span></p>
            
            
            <p id="VidSrk_47.11*(1587)*">
               kari-kavalana-śiṣṭaiḥ śākhi-śākhāgra-patrair aruṇa-saraṇayo 'mī sarvato bhīṣayante
               'grakuñjaiḥ /<br />
               calita-śabara-senā-datta-go-śṛṅga-caṇḍa-dhvani-cakita-varāha-vyākulā vindhya-pādāḥ
               //
                <span class="ref">VidSrk_47.11*(1587)*</span></p>
            
            
            <p>kamalāyudhasya | (Sksa.ka.ā. 2.30, Smvsū.mu. 103.14, Skmsa.u.ka. 2040)</p>
            
            
            <p id="VidSrk_47.12*(1588)">
               imās tā vindhyādreḥ śuka-harita-vaṃśī-vana-ghanā bhuvaḥ krīḍālolad-virada-daśanābhugna-taravaḥ <br />
               latā-kuñje yāsām upanadi rata-klānta-śabarīkapola-svedāmbhaḥ-kaṇa-caya-nudo vānti marutaḥ //
                <span class="ref">VidSrk_47.12*(1588)</span></p>
            
            
            <p>dakṣasya | (Sksa.ka.ā. 3.9, Skmsa.u.ka. 2039, yogeśvarasya)</p>
            
            
            <p id="VidSrk_47.13*(1589)">
               snigdha-śyāmāḥ kvacid aparato bhīṣaṇābhoga-rūkṣāḥ sthāne sthāne mukhara-kakubho jhātkṛtair nirjharāṇām <br />
               ete tīrthāśrama-giri-sarid-garta-kāntāra-miśrāḥ saṃdṛśyante paricaya-bhuvo daṇḍakāvindhya-pādāḥ //
                <span class="ref">VidSrk_47.13*(1589)</span></p>
            
            
            <p>bhavabhūteḥ | (u.rā.ca. 2.14)</p>
            
            
            <p id="VidSrk_47.14*(1590)">
               niṣkūja-stimitāḥ kvacit kvacid api proccaṇḍa-sattva-svanāḥ svecchā-supta-gabhīra-ghora-duragāśvāsa-pradīptāgnayaḥ <br />
               sīmānaḥ pradarodareṣu vivareṣv alpāmbhaso yāsv ayaṃ tṛṣyadbhiḥ pratisūryakair ajagara-sveda-dravaḥ pīyate //
                <span class="ref">VidSrk_47.14*(1590)</span></p>
            
            
            <p>(u.rā.ca. 2.16)</p>
            
            
            <p id="VidSrk_47.15*(1591)">
               dadhati kuhara-bhājām atra bhallūka-yūnām anurasita-gurūṇi styānam ambūkṛtāni <br />
               śiśira-kaṭu-kaṣāyaḥ styāyate śallakīnām ibha-dalita-vikīrṇa-granthi-niṣyanda-gandhaḥ //
                <span class="ref">VidSrk_47.15*(1591)</span></p>
            
            
            <p>bhavabhūter etau (u.rā.ca. 2.21 = ma.a.mi. 9.6 = ma.vī.ca. 5.41)</p>
            
            
            <p id="VidSrk_47.16*(1592)">
               iha sama-daśa-kuntākrānta-vānīra-muktaprasava-surabhi-śīta-svaccha-toyā bhavanti <br />
               phala-bhara-pariṇāma-śyāma-jambū-nikuñjaskhalana-mukhara-bhūri-srotaso nirjhariṇyaḥ //
                <span class="ref">VidSrk_47.16*(1592)</span></p>
            
            
            <p id="VidSrk_47.17*(1593)">
               etāḥ sthāna-parigraheṇa śivayor atyanta-kānta-śriyaḥ prāleyācala-mekhalā-vana-bhuvaḥ puṣṇanti netrotsavam <br />
               vyāvalgad-bala-vairi-vāraṇa-vara-pratyagra-dantāhatiśvabhra-prasravad-abhra-sindhu-savana-prasnigdha-deva-drumāḥ //
                <span class="ref">VidSrk_47.17*(1593)</span></p>
            
            
            <p>kasyacit | (Skmsa.u.ka. 2037)</p>
            
            
            <p>|| iti parvata-vrajyā ||</p>
            
            <p>||47||</p>
            
            </div>
         
         <div id="d1e31715">
            
            <h3>48. tataḥ śānti-vrajyā</h3>
            
            <p id="VidSrk_48.1*(1594)">
               yad etat svacchandaṃ virahaṇam akārpaṇyam aśanaṃ sahāryaiḥ saṃvāsaḥ śrutam upaśamaika-śrama-phalam <br />
               mano manda-spandaṃ viharati cirāyābhivimṛśan na jāne kasyaiṣā pariṇatir udārasya tapasaḥ //
                <span class="ref">VidSrk_48.1*(1594)</span></p>
            
            
            <p id="VidSrk_48.2*(1595)">
               hariṇa-caraṇa-kṣuṇṇopāntāḥ sa-śādvala-nirjharāḥ kusuma-śabalair viṣvag-vātais taraṅgita-pādapāḥ <br />
               mudita-vihaga-śreṇī-citra-dhvani-pratināditā manasi na mudaṃ kasyā dadhyuḥ śivā vana-bhūmayaḥ //
                <span class="ref">VidSrk_48.2*(1595)</span></p>
            
            
            <p>guṇākara-bhadrasya --</p>
            
            
            <p id="VidSrk_48.3*(1596)">
               pūrayitvārthinām āśāṃ priyaṃ kṛtvā dviṣām api <br />
               pāraṃ gatvā śrutaughasya dhanyā vanam upāsate //
                <span class="ref">VidSrk_48.3*(1596)</span></p>
            
            
            <p id="VidSrk_48.4*(1597)">
               te tīkṣṇa-durjana-nikāra-śarair na bhinnā dhīrās ta eva śama-saukhya-bhujas ta eva <br />
               sīmantinī-viṣa-latā-gahanaṃ vyudasya ye 'vasthitāḥ śama-phaleṣu tapo-vaneṣu //
                <span class="ref">VidSrk_48.4*(1597)</span></p>
            
            
            <p id="VidSrk_48.5*(1598)">
               vāso valkalamāstaraḥ kisalayānyokas tarūṇāṃ talaṃ mūlāni kṣataye kṣudhāṃ giri-nadī-toyaṃ tṛṣā-śāntaye <br />
               krīḍā mugdha-mṛgair vayāṃsi suhṛdo naktaṃ pradīpaḥ śaśī svādhīne 'pi dhane tathāpi kṛpaṇā yācanta ity adbhutam //
                <span class="ref">VidSrk_48.5*(1598)</span></p>
            
            
            <p>kasyacit | (Skmsa.u.ka. 2316, Ss 2.20)</p>
            
            
            <p id="VidSrk_48.6*(1599)">
               gataḥ kālo yatra priya sakhi mayi prema-kuṭilaḥ kaṭākṣaḥ kālindī-laghu-lahari-vṛttiḥ prabhavati <br />
               idānīm asmākaṃ jaraṭha-kamaṭhī-pṛṣṭha-kaṭhinā mano-vṛttis tat kiṃ vyasanini mudhaiva kṣapayasi //
                <span class="ref">VidSrk_48.6*(1599)</span></p>
            
            
            <p>kasyacit | (Ss 4.13, Smvsū.mu. 131.33, Skmsa.u.ka. 2315, vallaṇasya)</p>
            
            
            <p id="VidSrk_48.7*(1600)*">
               mātar jare maraṇam antikam ānayantyāpy antas tvayā vayam amī paritoṣitāḥ smaḥ /<br />
               nānā-sukha-vyasana-bhaṅgura-parva-pūrvaṃ dhig yauvanaṃ yad apanīya tavāvatāraḥ //
                <span class="ref">VidSrk_48.7*(1600)*</span></p>
            
            
            <p id="VidSrk_48.8*(1601)">
               ekaṃ vā kupita-priyā-praṇayinīṃ kṛtvā mano-nirvṛtiṃ tiṣṭhāmo nija-cāru-pīvara-kuca-krīḍā-rasāsvādane <br />
               anyad vā sura-sindhu-saikata-taṭī-darbhāṣṭaka-srastarasthāne brahma-padaṃ samāhita-dhiyo dhyāyanta evāsmahe //
                <span class="ref">VidSrk_48.8*(1601)</span></p>
            
            
            <p>jñānānantasya --</p>
            
            
            <p id="VidSrk_48.9*(1602)">
               yad vaktraṃ muhur īkṣase na dhanināṃ brūṣe na cāṭuṃ mṛṣā naiṣāṃ garva-giraḥ śṛṇoṣi na punaḥ pratyāśayā dhāvasi <br />
               kāle bāla-tṛṇāni khādasi sukhaṃ nidrāsi nidrāgame tan me brūhi kuraṅga kutra bhavatā kiṃ nāma taptaṃ tapaḥ //
                <span class="ref">VidSrk_48.9*(1602)</span></p>
            
            
            <p id="VidSrk_48.10*(1603)">
               kvacid vīṇā-goṣṭhī kvacid amṛta-kīrṇāḥ kavi-giraḥ kvacid vyādhi-kleśaḥ kvacid api viyogaś ca suhṛdām <br />
               iti dhyātvā hṛṣyan kṣaṇam atha vighūrṇan kṣaṇam aho na jāne saṃsāraḥ kim amṛta-mayaḥ kiṃ viṣamayaḥ //
                <span class="ref">VidSrk_48.10*(1603)</span></p>
            
            
            <p id="VidSrk_48.11*(1604)">
               ātma-jñāna-viveka-nirmala-dhiyaḥ kurvanty aho duṣkaraṃ yan muñcanty upabhoga-bhāñjy api dhanāny ekāntato niḥspṛhāḥ <br />
               na prāptāni purā na saṃprati na ca prāptau dṛḍha-pratyayoaḥ vāñchā-mātra-parigrahāṇy api vayaṃ tyaktuṃ na tāni kṣamāḥ //
                <span class="ref">VidSrk_48.11*(1604)</span></p>
            
            
            <p id="VidSrk_48.12*(1605)">
               agre gītaṃ sarasa-kavayaḥ pārśvayor dākṣiṇātyāḥ paścāl līlāvalaya-raṇitaṃ cāmara-grāhiṇīnām <br />
               yady asty evaṃ kuru bhava-rase lampaṭatvaṃ tadānīṃ no cec cetaḥ praviśa sahasā nirvikalpe samādhau //
                <span class="ref">VidSrk_48.12*(1605)</span></p>
            
            
            <p>utpala-rājasya | (Skmsa.u.ka. 2290, Svsu.ā. 3467, Spdśā.pa. 4167, VaiS 183)</p>
            
            
            <p id="VidSrk_48.13*(1606)">
               āstāṃ sa-kaṇṭakam idaṃ vasudhādhipatyaṃ trailokya-rājyam api deva tṛṣṇāya manye <br />
               niḥśaṅka-supta-hariṇī-kula-saṃkulāsu cetaḥ paraṃ valati śaila-vana-sthalīṣu //
                <span class="ref">VidSrk_48.13*(1606)</span></p>
            
            
            <p id="VidSrk_48.14*(1607)">
               dadāti tāvad amī viṣayāḥ sukhaṃ sphurati yāvad iyaṃ hṛdi mūḍhatā <br />
               manasi tattva-vidāṃ tu vivecake kva viṣayāḥ kva sukhaṃ kva parigrahaḥ //
                <span class="ref">VidSrk_48.14*(1607)</span></p>
            
            
            <p>kasyacit | (Skmsa.u.ka. 2271)</p>
            
            
            <p id="VidSrk_48.15*(1608)">
               satyaṃ manoharā rāmāḥ satyaṃ ramyā vibhūtayaḥ <br />
               kiṃ tu mattāṅganāpāṅgabhaṅgi-lokaṃ hi jīvitam //
                <span class="ref">VidSrk_48.15*(1608)</span></p>
            
            
            <p id="VidSrk_48.16*(1609)">
               dhig dhik tān kṛmi-nirviśeṣa-vapuṣaḥ sphūrjan-mahā-siddhayo niṣkandī-kṛta-śānti ye 'pi ca tapaḥ-kārā gṛheṣv āsane <br />
               taṃ vidvāṃsam iha stumaḥ kara-puṭībhikṣālpa-śāke 'pi vā mugdhāvaktra-mṛṇālinī-madhuni vā yasyāviśeṣo rasaḥ //
                <span class="ref">VidSrk_48.16*(1609)</span></p>
            
            
            <p>vallaṇasya | (Ss 4.10, Skmsa.u.ka. 2332)</p>
            
            
            <p id="VidSrk_48.17*(1610)">
               bībhatsā viṣayā jugupsitatamaḥ kāyo vayo gatvaraṃ prāyo bandhubhir adhvanīva pathikair saṅgo viyogāvahaḥ <br />
               hātavyo 'yam asaṃstavāya visaraḥ saṃsāra ity ādikaṃ sarvasyaiva hi vāci cetasi punaḥ puṇyātmanaḥ kasyacit //
                <span class="ref">VidSrk_48.17*(1610)</span></p>
            
            
            <p>silhaṇasya | (Ss 1.20, Skmsa.u.ka. 2276)</p>
            
            
            <p id="VidSrk_48.18*(1611)">
               yad āsīd ajñānaṃ smara-timira-saṃskāra-janitaṃ tadā dṛṣṭaṃ nārī-mayam idam aśeṣaṃ jagad api <br />
               idānīm asmākaṃ paṭutara-vivekāñjana-juṣāṃ samībhūtā dṛṣṭis tribhuvanam api brahma manute //
                <span class="ref">VidSrk_48.18*(1611)</span></p>
            
            
            <p>kasyacit | (Ss 4.14, Sksa.ka.ā. 5.115; Skmsa.u.ka. 2313)</p>
            
            
            <p id="VidSrk_48.19*(1612)">
               mātar lakṣmi bhajasva kañcid aparaṃ mat-kāṅkṣiṇī mā sma bhūr bhogebhyaḥ spṛhayālavas tava vaśāḥ kā niḥspṛhāṇām asi <br />
               sadyaḥ-syūta-palāśa-patra-puṭikā-pātrī-pavitrī-kṛtaiḥ bhikṣā-saktubhir eva saṃprati vayaṃ vṛttiṃ samīhāmahe //
                <span class="ref">VidSrk_48.19*(1612)</span></p>
            
            
            <p id="VidSrk_48.20*(1613)">
               dharmasyotsava-vaijayanti-mukuṭa-srag-veṇi-gaurīpates tvāṃ ratnākara-patni jahnu-tanaye bhāgīrathi prārthaye <br />
               tvattoyānta-śilā-niṣaṇṇa-vapuṣas tvad-vīcibhiḥ preṅkhatas tvan-nāma smaratas tad-arpita-dṛśaḥ prāṇāḥ prayāsyanti me //
                <span class="ref">VidSrk_48.20*(1613)</span></p>
            
            
            <p>vākkūṭasya | (Skmsa.u.ka. 176, lakṣmīdharasya; Sksa.ka.ā. 4.183)</p>
            
            
            <p id="VidSrk_48.21*(1614)">
               taḍin-mālāloklaṃ prativirati-dattāndha-tamasaṃ bhavat-saukhyaṃ hitvā śama-sukham upādeyam anagham <br />
               iti vyaktodgāraṃ caṭula-vacasaḥ śūnya-manaso vayaṃ vīta-vrīḍāḥ śuka iva paṭhāmaḥ param amī //
                <span class="ref">VidSrk_48.21*(1614)</span></p>
            
            
            <p>kasyacit | (Ss 1.21, Skmsa.u.ka. 2277, silhaṇasya)</p>
            
            
            <p id="VidSrk_48.22*(1615)">
               viṣaya-saritas tīrṇāḥ kāmaṃ rujo 'py avadhīritā viṣaya-viraha-glāniḥ śāntā gatā malinātha dhīḥ <br />
               iti cira-sukha-prāptaḥ kiṃcin-nimīlita-locano vrajati nitarāṃ tuṣṭiṃ puṣṭaḥ śmaśāna-gataḥ śavaḥ //
                <span class="ref">VidSrk_48.22*(1615)</span></p>
            
            
            <p id="VidSrk_48.23*(1616)">
               kāmaṃ śīrṇa-palāśa-saṃhati-kṛtāṃ kanthāṃ vasāno vane kuryām ambubhir apy ayācita-sukhaiḥ prāṇāvabandha-sthitim <br />
               sāṅga-glāni sa-vepitaṃ sa-cakitaṃ sāntar-nidāgha-jvaraṃ vaktuṃ na tv aham utsaheya kṛpaṇaṃ dehīty avadyaṃ vacaḥ //
                <span class="ref">VidSrk_48.23*(1616)</span></p>
            
            
            <p id="VidSrk_48.24*(1617)">
               avaśyaṃ yātāraś cirataram uṣitvāpi viṣayā viyoge ko bhedas tyajati na jano yat svayam amūn <br />
               vrajantaḥ svātantryād atula-paritāpāya manasaḥ svayaṃ tyaktā hy ete śama-sukham anantaṃ vidadhati //
                <span class="ref">VidSrk_48.24*(1617)</span></p>
            
            
            <p>kasyacit | (Ss 3.3; Svsu.ā. 3386; Skmsa.u.ka. 2310, hareḥ; VaiS 157)</p>
            
            
            <p id="VidSrk_48.25*(1618)">
               bhāgyaṃ naḥ kva nu tādṛg alpa-tapasāṃ yenāṭavī-maṇḍanāḥ syāmaḥ kṣoṇiruho dahaty avirataṃ yān eva dāvānalaḥ <br />
               yeṣāṃ dhūma-samūha-baddha-vapuṣaḥ sindhor amī bandhavo nirvyājaṃ paripālayanti jagatīr ambhobhir ambhomucaḥ //
                <span class="ref">VidSrk_48.25*(1618)</span></p>
            
            
            <p id="VidSrk_48.26*(1619)">
               etat tad vaktram atra kva tad adhara-madhu kvāyātās te kaṭākṣāḥ kvālāpāḥ komalās te kva sa madana-dhanur-bhaṅguro bhrū-vilāsaḥ <br />
               itthaṃ khaṭvāṅga-koṭau prakaṭita-daśanaṃ mañju-guñjat-samīraṃ rāgāndhānām ivoccair upahasitam aho moha-jālaṃ kapālam //
                <span class="ref">VidSrk_48.26*(1619)</span></p>
            
            
            <p id="VidSrk_48.27*(1620)">
               iyaṃ bālā māṃ praty anavaratam indīvara-dala prabhā-cauraṃ cakṣuḥ kṣipati kim abhipretam anayā <br />
               gato moho 'smākaṃ smara-śabara-bāṇa-vyatikarajvara-jvālā śāntā tad api na varākī viramati //
                <span class="ref">VidSrk_48.27*(1620)</span></p>
            
            
            <p>jñāna-śivasya | (Skmsa.u.ka. 2312)</p>
            
            
            <p id="VidSrk_48.28*(1621)">
               śiśutvaṃ tāruṇyaṃ tad-anu ca dadhānāḥ pariṇatiṃ gatāḥ pāṃśu-krīḍāṃ viṣaya-paripāṭīm upaśamam <br />
               lasanto 'ṅke mātuḥ kuvalaya-dṛśāṃ puṇya-saritāṃ pibanti svacchandaṃ stanam adharam ambhaḥ sukṛtinaḥ //
                <span class="ref">VidSrk_48.28*(1621)</span></p>
            
            
            <p id="VidSrk_48.29*(1622)">
               vahati nikaṭe kāla-srotaḥ samasta-bhayāvahaṃ divasa-rajanī-kula-cchedaiḥ patadbhir anāratam <br />
               iha hi patatāṃ nāsty ālambo na vāpi nivartanaṃ tad api mahatāṃ ko 'yaṃ moho yad evam anākulāḥ //
                <span class="ref">VidSrk_48.29*(1622)</span></p>
            
            
            <p id="VidSrk_48.30*(1623)*">
               bhāryā me putro me dravyaṃ sakalaṃ ca bandhu-vargo me /<br />
               iti me me kurvantaṃ paśum iva baddhvā nayati kālaḥ //
                <span class="ref">VidSrk_48.30*(1623)*</span></p>
            
            
            <p id="VidSrk_48.31*(1624)">
               diśo vāsaḥ pātraṃ kara-kuharam eṇāḥ praṇayinaḥ samādhānaṃ nidrā śayanam avanī mūlam aśanam <br />
               kadaitat saṃpūrṇaṃ mama hṛdaya-vṛtter abhimataṃ bhaviṣyaty atyugraṃ parama-paritoṣopacitaye //
                <span class="ref">VidSrk_48.31*(1624)</span></p>
            
            
            <p id="VidSrk_48.32*(1625)">
               śarad-ambudhara-cchāyāgatvaryo yauvana-śriyaḥ <br />
               āpāta-ramyā viṣayāḥ paryanta-paritāpinaḥ //
                <span class="ref">VidSrk_48.32*(1625)</span></p>
            
            
            <p id="VidSrk_48.33*(1626)">
               kuraṅgāḥ kalyāṇaṃ prati-viṭapam ārogyam aṭavi sravanti kṣemaṃ te pulina kuśalaṃ bhadram upalāḥ <br />
               niśāntād asvantāt katham api viniṣkrānta-madhunā mano 'smākaṃ dīrghām abhilaṣati yuṣmat-paricitim //
                <span class="ref">VidSrk_48.33*(1626)</span></p>
            
            
            <p id="VidSrk_48.34*(1627)">
               man-nindayā yadi janaḥ paritoṣam eti nanv aprayatna-janito 'yam anugraho me <br />
               śreyārthino hi puruṣāḥ para-tuṣṭi-hetor duḥkhārjitāny api dhanāni parityajanti //
                <span class="ref">VidSrk_48.34*(1627)</span></p>
            
            
            <p id="VidSrk_48.35*(1628)">
               kṛmi-kula-citaṃ lālā-klinnaṃ vigandhi jugupsitaṃ nirupama-rasa-prītyā khādan narāsthi nirāmiṣam <br />
               sura-patim api śvā pārśva-sthaṃ sa-śaṅkitam īkṣate gaṇayati na hi kṣudro lokaḥ parigraha-phalgutām //
                <span class="ref">VidSrk_48.35*(1628)</span></p>
            
            
            <p>(nīti-śataka 9)</p>
            
            
            <p id="VidSrk_48.36*(1629)">
               vivekaḥ kiṃ so 'pi svarasa-valitā yatra na kṛpā sa kiṃ yogo yasmin bhavati na parānugraha-rasaḥ <br />
               sa kiṃ dharmo yatra sphurati na para-droha-viratiḥ śrutaṃ tat kiṃ sākṣād upaśama-padaṃ yan na nayati //
                <span class="ref">VidSrk_48.36*(1629)</span></p>
            
            
            <p>kasyacit | (Skmsa.u.ka. 2339, Ss 2.25)</p>
            
            
            <p id="VidSrk_48.37*(1630)">
               gaṅgā-tīre hima-giri-śilā-baddha-padmāsanasya brahma-dhyānābhyasana-vidhinā yoga-nidrāṃ gatasya <br />
               kiṃ tair bhāvyaṃ mama sudivasair yatra te nirviśaṅkāḥ saṃprāpsyante jaraṭha-hariṇāḥ śṛṅga-kaṇḍū-vinodam //
                <span class="ref">VidSrk_48.37*(1630)</span></p>
            
            
            <p id="VidSrk_48.38*(1631)">
               premṇā purā parigṛhitam idaṃ kuṭumbaṃ cel lālitaṃ tad-anupālitam adya yāvan <br />
               saṃpraty apistimita-vastram ivāṅga-lagnam etaj jihāsur api hātum anīśvaro 'smi //
                <span class="ref">VidSrk_48.38*(1631)</span></p>
            
            
            <p>kasyacit | (Skmsa.u.ka. 2281)</p>
            
            
            <p id="VidSrk_48.39*(1632)">
               kṣāntaṃ na kṣamayā gṛhocita-sukhaṃ tyaktaṃ na saṃtoṣataḥ soḍhā duḥsaha-śīta-vāta-tapana-kleśā na taptaṃ tapaḥ <br />
               dhyātaṃ vittam aharniśaṃ na ca punas tattvāntaraṃ śāśvataṃ tat tat karma kṛtaṃ yad eva munibhis tais taiḥ phalair vañcitam //
                <span class="ref">VidSrk_48.39*(1632)</span></p>
            
            
            <p>kasyacit | (Ss 1.9: Svsu.ā. 3178, Spdśā.pa. 4153; Skmsa.u.ka. 2261, bhartṛhareḥ)</p>
            
            
            <p id="VidSrk_48.40*(1633)">
               bhikṣāśanaṃ bhavanam āyatanaika-deśaḥ śayyā bhuvaḥ parijano nija-deha-bhāraḥ <br />
               vāsaś ca kīrṇa-paṭa-khaṇḍa-nibaddha-kanthā hā hā tathāpi viṣayān na jahāti cetaḥ //
                <span class="ref">VidSrk_48.40*(1633)</span></p>
            
            
            <p>kasyacit | (Skmsa.u.ka. 2282, silhaṇasya)</p>
            
            
            <p id="VidSrk_48.41*(1634)">
               retaḥ-śoṇitayor iyaṃ pariṇatir yad varṣma tac cābhavan mṛtyor āmiṣam āspadaṃ guru-śucāṃ rogasya viśrāma-bhūḥ <br />
               jānann apy avaśo viveka-virahān majjann avidyāmbudhau śṛṅgārīyati putra-kāmyati bata kṣetrīyati strīyati //
                <span class="ref">VidSrk_48.41*(1634)</span></p>
            
            
            <p>kasyacit | (Ss 1.26, Skmsa.u.ka. 2278, silhaṇasya)</p>
            
            
            <p id="VidSrk_48.42*(1635)">
               yadā pūrvaṃ nāsīd upari ca yadā naiva bhavitā tadā madhyāvasthā-tanu-paricayo bhūta-nicayaḥ <br />
               ataḥ saṃyoge 'smin paravati viyoge ca sahaje kim ādhāraḥ premā kim adhikaraṇāḥ santu ca śucaḥ //
                <span class="ref">VidSrk_48.42*(1635)</span></p>
            
            
            <p>bhartṛhareḥ --</p>
            
            
            <p id="VidSrk_48.43*(1636)">
               gomāyavaḥ śakunayaś ca śunāṃ gaṇo 'yaṃ lumpanti kīṭa-kṛmayaḥ paritas tathaiva <br />
               svāṃ saṃpadaṃ sakala-sattva-kṛtopakārān no dṛṣṭavān yad asi tac chava vañcito 'si //
                <span class="ref">VidSrk_48.43*(1636)</span></p>
            
            
            <p>keśaṭasya --</p>
            
            
            <p id="VidSrk_48.44*(1637)">
               dhūrtair indriya-nāmabhiḥ praṇayitām āpādayadbhiḥ svayaṃ saṃbhoktuṃ viṣayānayaṃ kila pumān saukhyāśayā vañcitaḥ <br />
               taiḥ śeṣe kṛta-kṛtyatām upagatair audāsyam ālambitaṃ saṃpraty eṣa vidher niyoga-vaśagaḥ karmāntarair badhyate //
                <span class="ref">VidSrk_48.44*(1637)</span></p>
            
            
            <p>daśarathasya --</p>
            
            
            <p>|| iti śānti-vrajyā ||</p>
            
            <p>||48||</p>
            
            </div>
         
         <div id="d1e32587">
            
            <h3>49. tataḥ saṃkīrṇa-vrajyā</h3>
            
            <p id="VidSrk_49.1*(1638)">
               tuṣāra-śailāñjana-śaila-kalpayor abheda-bhāg īśvara-viśva-rūpayoḥ <br />
               śarat-payoda-stha-sitārdha-tārakāpatha-pratispārdhi vapur dhinotu vaḥ //
                <span class="ref">VidSrk_49.1*(1638)</span></p>
            
            
            <p id="VidSrk_49.2*(1639)">
               yad baddhordhva-jaṭaṃ yad-asthi-mukuṭaṃ yac-candra-mandārayor dhatte dhāma ca dāma ca smita-lasat-kundendra-nīla-śriyoḥ <br />
               tat khaṭvāṅga-rathāṅga-saṅga-vikaṭaṃ śrī-kaṇṭha-vaikuṇṭhayor vande nandimahokṣatārkṣya-pariṣan-nānāṅkam ekaṃ vapuḥ //
                <span class="ref">VidSrk_49.2*(1639)</span></p>
            
            
            <p>kasyacit | (Skmsa.u.ka. 161, rājaśekharasya)</p>
            
            
            <p id="VidSrk_49.3*(1640)">
               mā garvam udvaha kapola-tale cakāsti kānta-sva-hasta-likhitā mama mañjarīti <br />
               anyāpi kiṃ na sakhi bhājanam īdṛśīnāṃ vairī na ced bhavati vepathur antarāyaḥ //
                <span class="ref">VidSrk_49.3*(1640)</span></p>
            
            
            <p>keśaṭasya | (amaru 55; Skmsa.u.ka. 1175; Smvsū.mu. 86.14; Daśarūpakada.rū. 2.22, Rasārṇava-sudhākara.su.
               2.191; Padyāvalīpadyā. 302; bha.ra.si. 2.4.165)</p>
            
            
            <p id="VidSrk_49.4*(1641)">
               cetaḥ kātaratāṃ vimuñca jhaṭiti svāsthyaṃ samālaṃvyatā prāptāsau smara-mārgaṇa-vraṇa-paritrāṇauṣadhiḥ preyasī <br />
               yasyāḥ śvāsa-samīra-saurabha-patad-bhṛṅgāvalī-vāraṇakrīḍā-pāṇi-vidhūti-kaṅkaṇa-raṇatkāro muhur mūrcchati //
                <span class="ref">VidSrk_49.4*(1641)</span></p>
            
            
            <p>kasyacit | (Smvsū.mu. 70.8, Skmsa.u.ka. 1045)</p>
            
            
            <p id="VidSrk_49.5*(1642)">
               kathābhir deśānāṃ katham api ca kālena bahunā samāyāte kānte sakhi rajanir ardhaṃ gatavatī <br />
               tato yāval-līlā-kalaha-kupitāsmi priyatame sapatnīva prācī dig iyam abhavat tāvad aruṇā //
                <span class="ref">VidSrk_49.5*(1642)</span></p>
            
            
            <p>kasyacit | (Skmsa.u.ka. 680)</p>
            
            
            <p id="VidSrk_49.6*(1643)*">
               vitata-kare 'py anurāgiṇi mitre koṣaṃ sadaiva mudrayataḥ /<br />
               ucitānabhijña-kairava kairava-hasitaṃ na te caritam //
                <span class="ref">VidSrk_49.6*(1643)*</span></p>
            
            
            <p id="VidSrk_49.7*(1644)*">
               pṛthukārta-svara-pātraṃ bhūṣita-niḥśeṣa-parijanaṃ deva /<br />
               vilasat-kareṇu-gahanaṃ saṃprati samam āvayor bhavanam //
                <span class="ref">VidSrk_49.7*(1644)*</span></p>
            
            
            <p>(sa.u.ka. 2248, sā.da. 7.20, 10.13)</p>
            
            
            <p id="VidSrk_49.8*(1645)*">
               gurur api galati vivekaḥ skhalati ca cittaṃ vinaśyati prajñā /<br />
               patati puruṣasya dhairyaṃ viṣaya-viṣāghūrṇite manasi //
                <span class="ref">VidSrk_49.8*(1645)*</span></p>
            
            
            <p id="VidSrk_49.9*(1646)*">
               rājani vidvan-madhye vara-surata-samāgame vara-strīṇām /<br />
               sādhvasa-dūṣita-hṛdayo vāk-paṭur api kātarī-bhavati //
                <span class="ref">VidSrk_49.9*(1646)*</span></p>
            
            
            <p id="VidSrk_49.10*(1647)">
               kiṃśuke kiṃ śukaḥ kuryāt phalite 'pi bubhukṣitaḥ <br />
               adātari samṛddhe 'pi kiṃ kuryur anujīvinaḥ //
                <span class="ref">VidSrk_49.10*(1647)</span></p>
            
            
            <p id="VidSrk_49.11*(1648)">
               aham iha sthitavaty api tāvakī tvam api tatra vasann api māmakaḥ <br />
               hṛdaya-saṃgatam eva susaṃgataṃ na tanu-saṃgatam ārya susaṃgatam //
                <span class="ref">VidSrk_49.11*(1648)</span></p>
            
            
            <p id="VidSrk_49.12*(1649)">
               dyām ālokayatāṃ kalāḥ kalayatāṃ chāyāḥ samācinvatāṃ kleśaḥ kevalam aṅgulīr dalayatāṃ mauhūrtikānām ayam <br />
               dhanyā sā rajanī tad eva sudinaṃ dhanyaḥ sa eva kṣaṇo yatrājhāta-caraś-cirān nayanayoḥ sīmānam eti priyaḥ //
                <span class="ref">VidSrk_49.12*(1649)</span></p>
            
            
            <p>kasyacit | (Skmsa.u.ka. 2116, vasudharasya)</p>
            
            
            <p id="VidSrk_49.13*(1650)">
               teṣāṃ tvaṃ nidhir āgasām asahanā mānonnatā sāpy ato gantavyaṃ bhavayā na tad gṛham iti tvaṃ vāryase yāsi cet <br />
               gāḍhaṃ mekhalayā balān niyamitaḥ karṇotpalais tāḍitaḥ kṣiptaḥ pāda-tale tad-eka-śaraṇo manye ciraṃ sthāsyasi //
                <span class="ref">VidSrk_49.13*(1650)</span></p>
            
            
            <p id="VidSrk_49.14*(1651)">
               jāne sāsahanā sa cāham apakṛn mayy aṅgaṇa-sthe punas tasyāḥ saṃbhavitā sa sādhvasa-bharaḥ ko 'pi prakopāpahaḥ <br />
               yenodyat-pulakaiḥ prakampa-vikalair aṅgaiḥ kva karṇotpalaṃ kutrātmā kva ca mekhaleti galati prāyaḥ sa māna-grahaḥ //
                <span class="ref">VidSrk_49.14*(1651)</span></p>
            
            
            <p>turuṣka-bhojadevayoḥ | (Skmsa.u.ka. 2118, vasundharasya)</p>
            
            
            <p id="VidSrk_49.15*(1652)">
               jātānantaram eva yasya madhurāṃ mūrti-śriyaṃ paśyataḥ sadyaḥ putra-mahotsavāgata-vadhū-vargasya śṛṅgāriṇaḥ <br />
               unnīyānya-yuvāsya-kālima-karīṃ tāruṇya-ramyām imāṃ dhanyaṃ janma sahāmunaika-samayaṃ na prāpya taptaṃ hṛdā //
                <span class="ref">VidSrk_49.15*(1652)</span></p>
            
            
            <p>vallaṇasya --</p>
            
            
            <p id="VidSrk_49.16*(1653)*">
               sītkāraṃ śikṣayati vraṇayaty adharaṃ tanoti romāñcam /<br />
               nāgarakaḥ kim u milito na hi na hi sakhi haimanaḥ pavanaḥ //
                <span class="ref">VidSrk_49.16*(1653)*</span></p>
            
            
            <p id="VidSrk_49.17*(1654)">
               sa-vrīḍārdha-nirīkṣaṇaṃ yad ubhayor yad dūtikā-preṣaṇaṃ cādya-śvo bhavitā samāgama iti prītyā pramodaś vā yaḥ <br />
               prāpte caiva samāgame sarabhasaṃ yac cumbanāliṅganāny etat-kāma-phalaṃ tad eva surataṃ śeṣaḥ paśūnām iva //
                <span class="ref">VidSrk_49.17*(1654)</span></p>
            
            
            <p>kasyāpi | (Svsu.ā. 2237, Spdśā.pa. 3780, Skmsa.u.ka. 1168)</p>
            
            
            <p id="VidSrk_49.18*(1655)">
               paśyodañcad avāñcad añcita-vapuḥ paścārdha-pūrvārdha-bhāk stabdhottānita-pṛṣṭha-niṣṭhita-manāg-bhugnāgra-lāṅgūla-bhṛt <br />
               daṃṣṭrā-koṭi-visaṃkaṭāsya-kuharaḥ kurvan saṭām utkaṭāṃ utkarṇaḥ kurute kramaṃ kari-patau krūrākṛtiḥ keśarī //
                <span class="ref">VidSrk_49.18*(1655)</span></p>
            
            
            <p id="VidSrk_49.19*(1656)">
               ete mekala-kanyakā-praṇayinaḥ pātāla-mūla-spṛśaḥ saṃtrāsaṃ janayanti vindhya-bhidurā vārāṃ pravāhāḥ puraḥ <br />
               līlonmūlita-nartita-pratihata-vyāvartita-preritatyakta-svīkṛta-nihnuta-pracalita-proddhūta-tīra-drumāḥ //
                <span class="ref">VidSrk_49.19*(1656)</span></p>
            
            
            <p>kasyāpi | (Skmsa.u.ka. 2052)</p>
            
            
            <p id="VidSrk_49.20*(1657)">
               vātaiḥ śīkara-bandhubhiḥ śruti-sukhair haṃsāvalī-nisvanair protphullaiḥ kamalaiḥ payobhir amalair nītvā parāṃ nirvṛtim <br />
               paścāt kṣīṇa-dhanāṃ bahir nija-daśāṃ dṛṣṭvā mṛṇāla-cchalād arthibhyaḥ pradadau navendu-viśadāny asthīni padmākaraḥ //
                <span class="ref">VidSrk_49.20*(1657)</span></p>
            
            
            <p>kasyacit | (Skmsa.u.ka. 1749, bhavyasya)</p>
            
            
            <p id="VidSrk_49.21*(1658)">
               vidyate sa na hi kaścid upāyaḥ sarva-loka-paritoṣa-karo yaḥ <br />
               sarvathā svahitam ācaraṇīyaṃ kiṃ kariṣyati jano bahu-jalpaḥ //
                <span class="ref">VidSrk_49.21*(1658)</span></p>
            
            
            <p id="VidSrk_49.22*(1659)">
               cāpasyaiva paraṃ koṭivibhavatvaṃ virājate <br />
               yasmāl labhante lakṣāṇi nirguṇā api mārgaṇāḥ //
                <span class="ref">VidSrk_49.22*(1659)</span></p>
            
            
            <p id="VidSrk_49.23*(1660)*">
               kṛtvāpi koṣa-pānaṃ bhramara-yuvā purata eva kamalinyāḥ /<br />
               abhilaṣati bakula-kalikāṃ madhulihi maline kutaḥ satyam //
                <span class="ref">VidSrk_49.23*(1660)*</span></p>
            
            
            <p id="VidSrk_49.24*(1661)">
               grāme 'smin pathikāya naiva vasatiḥ pānthādhunā dīyate rātrāv atra vivāha-maṇḍapa-tale pānthaḥ prasupto yuvā <br />
               tenodgīya khalena garjati ghane smṛtvā priyā yat-kṛtaṃ tenādyāpi karaṅka-daṇḍa-patanāśaṅkī janas tiṣṭhati //
                <span class="ref">VidSrk_49.24*(1661)</span></p>
            
            
            <p>kasyacit | (Spdśā.pa. 3893, Skmsa.u.ka. 910)</p>
            
            
            <p id="VidSrk_49.25*(1662)*">
               ātape dhṛtimatā saha vadhvā yāminī-virahiṇā vihagena /<br />
               sehire na kiraṇā hima-raśmer duḥkhite manasi sarvam asahyam //
                <span class="ref">VidSrk_49.25*(1662)*</span></p>
            
            
            <p id="VidSrk_49.26*(1663)">
               unmudrī-kṛta-viśva-vismaya-bharais tat tan mahārghair guṇair durgādhe hṛdayāmbudhau tava bhaven naḥ sūkti-gaṅgā yadi <br />
               viśva-śvitra-mataṅginī-ghana-rasa-syandiny amanda-dhvanir gaṅgā-sāgara-saṃgamaḥ punar ivāpūrvaḥ samunmīlati //
                <span class="ref">VidSrk_49.26*(1663)</span></p>
            
            
            <p id="VidSrk_49.27*(1664)">
               etan manda-vipakva-tinduka-phala-śyāmodarāpāṇḍuraprāntaṃ hanta pulinda-sundara-kara-sparśa-kṣamaṃ lakṣyate <br />
               tat-pallī-pati-putri kuñjara-kulaṃ jīvābhayābhyarthanā dīnaṃ tvām anunāthati stana-yugaṃ patrāvṛtaṃ mā kṛthāḥ //
                <span class="ref">VidSrk_49.27*(1664)</span></p>
            
            
            <p>vallaṇasya | (Skmsa.u.ka. 851, Kp 142)</p>
            
            
            <p id="VidSrk_49.28*(1665)">
               hriyā sarvasyāsau harati viditāsmīti vadanaṃ dvayor dṛṣṭvālāpaṃ kalayati kathām ātma-viṣayām <br />
               sakhīṣu smerāsu prakaṭayati vailakṣyam adhikaṃ priyā prāyeṇāste hṛdaya-nihitātaṅka-vidhurā //
                <span class="ref">VidSrk_49.28*(1665)</span></p>
            
            
            <p id="VidSrk_49.29*(1666)">
               guṇavad aguṇavad vā kurvatā karma-jātaṃ pariṇatir avadhāryā yatnataḥ paṇḍitena <br />
               atirabhasa-kṛtānāṃ karmaṇām ā vipatter bhavati hṛdaya-dāhī śalya-tulyo vipākaḥ //
                <span class="ref">VidSrk_49.29*(1666)</span></p>
            
            
            <p id="VidSrk_49.30*(1667)">
               varṣāḥ kardama-hetavaḥ pratidinaṃ tāpasya mūlaṃ śarad hemante jaḍatā tathaiva śiśire 'py āyāsyate vāyunā <br />
               cittonmāda-karo vasanta-samayo grīṣmo 'pi caṇḍātapaḥ kālaḥ kāla iti prahṛṣyati janaḥ kālasya kā ramyatā //
                <span class="ref">VidSrk_49.30*(1667)</span></p>
            
            
            <p id="VidSrk_49.31*(1668)">
               dṛṣṭi-rodha-karaṃ yūnāṃ yauvana-prabhavaṃ tamaḥ <br />
               aratnāloka-saṃhāryam avāryaṃ sūrya-raśmibhiḥ //
                <span class="ref">VidSrk_49.31*(1668)</span></p>
            
            
            <p id="VidSrk_49.32*(1669)">
               āpāta-mātra-rasike sarasīruhasya kiṃ bījam arpayitum icchasi vāpikāyām <br />
               kālaḥ kalir jagad idaṃ na kṛtajñam ajñe sthitvā haniṣyati tavaiva mukhasya śobhām //
                <span class="ref">VidSrk_49.32*(1669)</span></p>
            
            
            <p id="VidSrk_49.33*(1670)">
               apriyāṇy api kurvāṇo yaḥ priyaḥ priya eva saḥ <br />
               dagdha-mandira-sāre 'pi kasya vahnāv anādaraḥ //
                <span class="ref">VidSrk_49.33*(1670)</span></p>
            
            
            <p id="VidSrk_49.34*(1671)">
               ayaṃ kāṇaḥ śukro viṣama-caraṇaḥ sūrya-tanayaḥ kṣatāṅgo 'yaṃ rāhur vikala-mahimā śīta-kiraṇaḥ <br />
               ajānānas teṣām api niyata-karma svaka-phalaṃ graha-grāma-grastā vayam iti jano 'yaṃ pralapati //
                <span class="ref">VidSrk_49.34*(1671)</span></p>
            
            
            <p id="VidSrk_49.35*(1672)">
               kanaka-bhūṣaṇa-saṃgrahaṇocito yadi maṇis trapuṇi pratibadhyate <br />
               na sa virauti na cāpi na śobhate bhavati yojayitur vacanīyatā //
                <span class="ref">VidSrk_49.35*(1672)</span></p>
            
            (Svsu.ā. 898, Skmsa.u.ka. 1716, acalasya)
            
            
            <p id="VidSrk_49.36*(1673)">
               namasyāmo devān nanu hata-vidhes te 'pi vaśagā vidhir vandyaḥ so 'pi pratiniyata-karmaika-phaladaḥ <br />
               phalaṃ karmāyattaṃ yadi kim aparaiḥ kiṃ ca vidhinā namaḥ sat-karmabhyo vidhir api na yebhyaḥ prabhavati //
                <span class="ref">VidSrk_49.36*(1673)</span></p>
            
            
            <p>bhartṛhareḥ (nītiśataka 92)</p>
            
            
            <p id="VidSrk_49.37*(1674)">
               yadā vigṛhṇāti tadā hataṃ yaśaḥ karoti maitrīm atha dūṣitā guṇāḥ <br />
               sthitaḥ samīkṣyobhayatā parīkṣakaḥ karoty avajñopahataṃ pṛthag janam //
                <span class="ref">VidSrk_49.37*(1674)</span></p>
            
            
            <p id="VidSrk_49.38*(1675)">
               tṛṣṇe devi namas tubhyaṃ kṛta-kṛtyāsi sāmpratam <br />
               ananta-nāma yad rūpaṃ tat tvayā vāmanī-kṛtam //
                <span class="ref">VidSrk_49.38*(1675)</span></p>
            
            
            <p id="VidSrk_49.39*(1676)">
               purā yātāḥ kecit tad anu calitāḥ kecid apare viṣādaḥ ko 'smākaṃ na hi na vayam apy atra gaminaḥ <br />
               manaḥ-khedas tv evaṃ katham akṛta-saṃketa-vidhayo mahā-mārge 'smin no nayana-patham eṣyanti suhṛdaḥ //
                <span class="ref">VidSrk_49.39*(1676)</span></p>
            
            
            <p id="VidSrk_49.40*(1677)">
               san-mārge tāvad āste prabhavati puruṣas tāvad evendriyāṇāṃ lajjāṃ tāvad vidhatte vinayam api samālambate tāvad eva <br />
               bhrū-cāpākṛṣṭa-muktāḥ śravaṇa-patha-gatā nīla-pakṣmāṇa ete yāval līlāvatīnāṃ na hṛdi dhṛti-muṣo dṛṣṭi-bāṇāḥ patanti //
                <span class="ref">VidSrk_49.40*(1677)</span></p>
            
            
            <p>(śṛṅgāra-śataka 74)</p>
            
            
            <p id="VidSrk_49.41*(1678)">
               adhvany asya vadhūr viyoga-vidhurā bhartuḥ smarantī yadi prāṇān ujjhati kasya tan mahad aho saṃjāyate kilbiṣam <br />
               ity evaṃ pathikaḥ karoti hṛdaye yāvat taror mūrdhani prodghuṣṭaṃ para-puṣṭayā tava tavety uccair vaco 'nekaśaḥ //
                <span class="ref">VidSrk_49.41*(1678)</span></p>
            
            
            <p id="VidSrk_49.42*(1679)">
               adrākṣīd apanidra-koraka-bhara-vyānamra-vallī-skhaladdhūlī-durdina-sūditāmbaram asāv udyānam urvīpatiḥ <br />
               āsthānī-bhavanaṃ vasanta-nṛpater devasya ceto-bhuvaḥ satrāgāram anuttaraṃ madhulihām ekaṃ prapā-maṇḍapam //
                <span class="ref">VidSrk_49.42*(1679)</span></p>
            
            
            <p id="VidSrk_49.43*(1680)*">
               madana-jvaram apanetuṃ kuru saṃprati satatam auṣadha-dvitayam /<br />
               bālā-dhara-madhu-pānaṃ kuca-pīḍana-muṣṭi-yogaṃ ca //
                <span class="ref">VidSrk_49.43*(1680)*</span></p>
            
            
            <p id="VidSrk_49.44*(1681)">
               upacāra-vidhijño 'pi nirdhanaḥ kiṃ kariṣyati <br />
               niraṅkuśa ivārūḍho matta-dvirada-mūrdhani //
                <span class="ref">VidSrk_49.44*(1681)</span></p>
            
            
            <p id="VidSrk_49.45*(1682)">
               kasyā nāma kim atra nāsti viditaṃ yad vīkṣyamāṇo 'py ayaṃ loko mūka ivāsti māṃ prati punaḥ sarvo janas tapyate <br />
               śakyaṃ darśayituṃ na pūga-phalavat kṛtvā dvidhedaṃ vapur yat satyaṃ sakhi vīkṣitaḥ khalu mayā nūnaṃ caturthyāḥ śaśī //
                <span class="ref">VidSrk_49.45*(1682)</span></p>
            
            
            <p id="VidSrk_49.46*(1683)">
               khurāghātaiḥ śṛṅgaiḥ pratidinam alaṃ hanti pathikān bhṛśaṃ śasyotsādaiḥ sakala-nagarākhyāta-paṭimā <br />
               yugaṃ naiva skandhe vahati nitarāṃ yāti dharaṇīṃ varaṃ śūnyā śālā na ca punar ayaṃ duṣṭa-vṛṣabhaḥ //
                <span class="ref">VidSrk_49.46*(1683)</span></p>
            
            
            <p id="VidSrk_49.47*(1684)">
               pūrotpīḍe taḍāgasya parīvāhaḥ pratikriyā <br />
               śoka-kṣobhe ca hṛdayaṃ pralāpair avadhāryate //
                <span class="ref">VidSrk_49.47*(1684)</span></p>
            
            
            <p>(uttararāmacarita 3.29)</p>
            
            
            <p id="VidSrk_49.48*(1685)">
               dhik candanaṃ kaiva sudhā varākī kim indunā hāritam abja-kandaiḥ <br />
               na vedmi tad vastu yad atra loke sutāṅga-dhūler upamāna-pātram //
                <span class="ref">VidSrk_49.48*(1685)</span></p>
            
            
            <p id="VidSrk_49.49*(1686)">
               yauvanaṃ calam apāyi śarīraṃ gatvaraṃ vasu vimṛśya viśiṣṭaḥ <br />
               nānya-janma-gata-tikta-vipākaṃ dṛṣṭa-saukhyam api karma vidhatte //
                <span class="ref">VidSrk_49.49*(1686)</span></p>
            
            
            <p id="VidSrk_49.50*(1687)">
               adho 'dhaḥ paśyataḥ kasya mahimā nopajāyate <br />
               upary upari paśyantaḥ sarva eva daridrati //
                <span class="ref">VidSrk_49.50*(1687)</span></p>
            
            
            <p id="VidSrk_49.51*(1688)*">
               timiram idam indu-bimbāt pūtir gandho 'yam amburahakoṣāt amburuha-koṣāt /<br />
               ninditam abhijāta-mukhād yad alīkaṃ vacanam uccarati //
                <span class="ref">VidSrk_49.51*(1688)*</span></p>
            
            
            <p id="VidSrk_49.52*(1689)">
               yo nīvāra-tṛṇāgra-muṣṭi-kavalaiḥ saṃvardhitaḥ śaiśave pītaṃ yena sarojinī-dala-puṭe homāvaśiṣṭaṃ payaḥ <br />
               tad dānāsava-pāna-matta-madhupa vyālola-gaṇḍaṃ gajaṃ sotkaṇṭhaṃ sabhayaṃ ca paśyati śanair dūre sthitas tāpasaḥ //
                <span class="ref">VidSrk_49.52*(1689)</span></p>
            
            
            <p>kasyacit | (Svsu.ā. 637, Spdśā.pa. 918, Skmsa.u.ka. 1843, manokasya)</p>
            
            
            <p id="VidSrk_49.53*(1690)">
               pāṇi-preṅkhaṇato viśīrṇa-śirasaḥ svedāvarugṇa-śriyas tā kṛtyākṛti-leśato manasi naḥ kiṃcit pratītaṃ gatāḥ <br />
               vaicitryāpunar ukta-lāñchana-bhṛtaḥ khaṇḍena vākyena vā vyākṣepaṃ kathayanti pakṣmala-dṛśo lekhākṣara-śreṇayaḥ //
                <span class="ref">VidSrk_49.53*(1690)</span></p>
            
            
            <p>rājaśekharasya (Vsbvi.śā.bha. 3.22, Skmsa.u.ka. 1002)</p>
            
            
            <p id="VidSrk_49.54*(1691)">
               tāḍīdalaṃ yad akaṭhoram idaṃ yad atra mudrā stanāṅka-ghana-candana-paṅka-mūrtiḥ <br />
               yad bandhanaṃ bisalatātanutantavaś ca kasyāścid eṣa galitas tad anaṅga-lekhaḥ //
                <span class="ref">VidSrk_49.54*(1691)</span></p>
            
            
            <p>rājaśekharasya | (Vsbvi.śā.bha. 3.21, Srk sa.u.ka. 1001)</p>
            
            
            <p id="VidSrk_49.55*(1692)*">
               mṛṇālam etad valayī-kṛtaṃ tayā tadīya evaiṣa vataṃsa-pallavaḥ /<br />
               idaṃ ca tasyāḥ kadalī-dalāṃśukaṃ yad atra saṃkrānta iva smara-jvaraḥ //
                <span class="ref">VidSrk_49.55*(1692)*</span></p>
            
            
            <p>rājaśekharasyāmī --</p>
            
            
            <p id="VidSrk_49.56*(1693)">
               madhur māso ramyo vipinam ajanaṃ tvaṃ ca taruṇī sphurat-kāmāveśe vayasi vayam apy āhita-bharāḥ <br />
               vrajatv ambā mugdhe kṣaṇam iha vilambasva yadi vā sphuṭas tāvaj jātaḥ piśuna-vacasām eṣa viṣayaḥ //
                <span class="ref">VidSrk_49.56*(1693)</span></p>
            
            
            <p>vallaṇasya --</p>
            
            
            <p id="VidSrk_49.57*(1694)">
               munīndor vāg-binduḥ pravitata-sudhā-pūra-paramo na cec cintā-pātre milati katham apy asya manasaḥ <br />
               kutaḥ prāpya prītiṃ tuhina-giri-garbha-sthiti-juṣo 'py asahyaḥ sahyeta priya-viraha-dāha-vyatikaraḥ //
                <span class="ref">VidSrk_49.57*(1694)</span></p>
            
            
            <p>dharmakīrteḥ --</p>
            
            
            <p id="VidSrk_49.58*(1695)">
               sarvasyaiva hi lokasya bahumānaṃ yad ātmani <br />
               viṣṇor māyā-sahasrasya iyam ekā garīyasī //
                <span class="ref">VidSrk_49.58*(1695)</span></p>
            
            
            <p id="VidSrk_49.59*(1696)">
               kṛśaḥ kāṇaḥ khañjaḥ śravaṇa-vikalaḥ puccha-rahitaḥ kṣudhā-kṣāmo jīrṇaḥ piṭharaka-kapālārpita-galaḥ <br />
               vraṇaiḥ pūya-klinnaiḥ krimi-kula-citair ācita-tanuḥ śunīm abhyeti śvā hatam api nihanty eva madanaḥ //
                <span class="ref">VidSrk_49.59*(1696)</span></p>
            
            
            <p id="VidSrk_49.60*(1697)">
               taranto dṛśyante bahava iha gambhīra-sarasi svasārābhyām ābhyāṃ hṛdi vidadhataḥ kautuka-śatam <br />
               praviśyāntarlīnaṃ kim api suvivecyoddharati yaś ciraṃ ruddha-śvāsaḥ sa khalu punar eteṣu viralaḥ //
                <span class="ref">VidSrk_49.60*(1697)</span></p>
            
            
            <p>paṇḍita-jñāna-śriyaḥ --</p>
            
            
            <p>|| iti saṃkīrṇa-vrajyā ||</p>
            
            <p>||49||</p>
            
            </div>
         
         <div id="d1e33670">
            
            <h3>50. tataḥ kavi-stuti-vrajyā</h3>
            
            <p id="VidSrk_50.1*(1698)">
               subandhau bhaktir naḥ ka iha raghukāre na ramate dhṛtir dākṣī-putre harati haricandro 'pi hṛdayam <br />
               viśuddhoktiḥ śūraḥ prakṛti-subhagā bhāva-vigiras tathāpy antar modaṃ kam api bhavabhūtir vitanute //
                <span class="ref">VidSrk_50.1*(1698)</span></p>
            
            
            <p>kasyacit | (Skmsa.u.ka. 2130)</p>
            
            
            <p id="VidSrk_50.2*(1699)">
               tātaḥ sṛṣṭim apūrva-vastu-viṣayām eko 'tra nirvyūḍhavān niṣṇātaḥ kavi-kuñjarendra-carite mārge girāṃ vāguraḥ <br />
               revā vindhya-pulīndra-pāmara-vadhū-jhañjhānila-preṣitaprāye 'rthe vacanāni pallavayituṃ jānāti yogeśvaraḥ //
                <span class="ref">VidSrk_50.2*(1699)</span></p>
            
            
            <p>abhinandasya | (Skmsa.u.ka. 2126, bhavānandasya)</p>
            
            
            <p id="VidSrk_50.3*(1700)">
               pātu karṇa-rasāyanaṃ racayituṃ vācaḥ satāṃ saṃmatāṃ vyutpattiṃ paramām avāptum avadhiṃ labdhuṃ rasa-srotasaḥ <br />
               bhoktuṃ svādu phalaṃ ca jīvita-taror yady asti te kautukaṃ tad bhrātaḥ śṛṇu rājaśekhara-kaveḥ sūktīḥ sudhā-syandanīḥ //
                <span class="ref">VidSrk_50.3*(1700)</span></p>
            
            
            <p>śaṅkara-varmaṇaḥ | (Brbā.rā. 1.17, Vsbvi.śā.bha. 1.17, Srk sa.u.ka. 2133)</p>
            
            
            <p id="VidSrk_50.4*(1701)">
               devīṃ vācam upāsate hi bahavaḥ sāraṃ tu sārasvataṃ jānīte nitarām asau gurukula-kliṣṭo murāriḥ kaviḥ <br />
               ābdhar laṅghita eva vānara-bhaṭaiḥ kiṃ tv asya gambhīratām āpātāla-vilagna-pīvara-vapur jānāti manthācalaḥ //
                <span class="ref">VidSrk_50.4*(1701)</span></p>
            
            
            <p>murāreḥ | (kuvalayāvalī, 52; Skmsa.u.ka. 2135)</p>
            
            
            <p id="VidSrk_50.5*(1702)">
               tat tādṛg-ujjvala-kakutstha-kula-praśastisaurabhya-nirbhara-gabhīra-mano-harāṇi <br />
               vālmīki-vāg-amṛta-kūpa-nipāta-lakṣmīm etāni bibhrati murāri-kaver vacāṃsi //
                <span class="ref">VidSrk_50.5*(1702)</span></p>
            
            
            <p>murārer etau (anargha-rāghava 1.12)</p>
            
            
            <p id="VidSrk_50.6*(1703)">
               dhig dhik tān samayān pariśrama-rujo dhik tā giro niṣphalā yatrāmūr nibhavanti vallaṇa-guṇotkhātāmṛta-prītayaḥ <br />
               romṇāṃ nṛtya-bhuvo vilocana-payaḥ-pūrābdhi-candrodayāḥ sāhitya-pratigaṇḍa-garva-galanaṃ glāni-kriyā-hetavaḥ //
                <span class="ref">VidSrk_50.6*(1703)</span></p>
            
            
            <p>vallaṇasya | (Srksa.u.ka. 2134)</p>
            
            
            <p id="VidSrk_50.7*(1704)">
               uttānollapita-pratārita-nava-śrotraiḥ kathaṃ bhāvyatāṃ vāk-pratyaṃśa-niveśitākhila-jagat-tattvā kavīnāṃ kalā <br />
               rathyā-garta-vigāhanādbhuta-kṛtair gāhyaḥ kva ratnākaro yasyāntaḥ-śapharāvamānana-taṭī-majjad-girīndrāḥ śriyaḥ //
                <span class="ref">VidSrk_50.7*(1704)</span></p>
            
            
            <p id="VidSrk_50.8*(1705)">
               anudghuṣṭaḥ śabdair atha ca ghaṭanātaḥ sphuṭa-rasaḥ padānām arthātmā ramayati na tūttānita-rasaḥ <br />
               yathā kiṃcit kiṃcit pavana-cala-cīnāṃśukatayā stanābhogaḥ strīṇāṃ harati na tathonmudrita-tanuḥ //
                <span class="ref">VidSrk_50.8*(1705)</span></p>
            
            
            <p>vallaṇasyaite --</p>
            
            
            <p id="VidSrk_50.9*(1706)*">
               astaṃgata-bhāra-viravi kāla-vaśāt kāli-dāsa-vidhu-vidhuram /<br />
               nirvāṇa-bāṇa-dīpaṃ jagad idam adyoti ratnena //
                <span class="ref">VidSrk_50.9*(1706)*</span></p>
            
            
            <p>kasyacit | (Skmsa.u.ka. 2127, bhojadevasya)</p>
            
            
            <p id="VidSrk_50.10*(1707)">
               jānakī-haraṇaṃ kartuṃ raghuvaṃśe puraḥ-sthite <br />
               kaviḥ kumāra-dāso vā rāvaṇo vā yadi kṣamaḥ //
                <span class="ref">VidSrk_50.10*(1707)</span></p>
            
            
            <p id="VidSrk_50.11*(1708)">
               śabdās te na tathā-vidhāḥ pathi dhiyāṃ lokasya ye nāsate nārthātmāpi sa ko 'pi dhāvati girāṃ bhūpāla-mārge na yaḥ <br />
               asty anyas tu sa saṃniveśa-śiśiraḥ śabdārthayoḥ saṃgamo yenāmī sva-vaśena dagdha-kavayo mathnanti cetāṃsi naḥ //
                <span class="ref">VidSrk_50.11*(1708)</span></p>
            
            
            <p id="VidSrk_50.12*(1709)*">
               jayati kavi-kaṇṭha-haraḥ śrī-raghu-kāraḥ prameya-kedāre /<br />
               yan-mati-dātra-vilūne śiloñcham iva kurvate kavayaḥ //
                <span class="ref">VidSrk_50.12*(1709)*</span></p>
            
            
            <p id="VidSrk_50.13*(1710)">
               kavīnām agalad darpo nūnaṃ vāsava-dattayā <br />
               śaktyeva pāṇḍu-putrāṇāṃ gatayā karṇa-gocaram //
                <span class="ref">VidSrk_50.13*(1710)</span></p>
            
            
            <p>(harṣacarita 1.11)</p>
            
            
            <p id="VidSrk_50.14*(1711)">
               kīrtiḥ pravara-senasya prayātā kusumojjvalā <br />
               samudrasya paraṃ pāraṃ kapiseneva setunā //
                <span class="ref">VidSrk_50.14*(1711)</span></p>
            
            
            <p>(harṣacarita 1.14)</p>
            
            
            <p id="VidSrk_50.15*(1712)">
               santi śvāna ivāsaṃkhyā jātibhājo gṛhe gṛhe <br />
               utpādakā na bahavaḥ kavayaḥ śarabhā iva //
                <span class="ref">VidSrk_50.15*(1712)</span></p>
            
            
            <p>bāṇasyāmī (harṣacarita 1.5)</p>
            
            
            <p id="VidSrk_50.16*(1713)">
               kavayaḥ kāli-dāsādyāḥ kavayo vayam apy amī <br />
               parvate paramāṇau ca vastutvam ubhayor api //
                <span class="ref">VidSrk_50.16*(1713)</span></p>
            
            
            <p id="VidSrk_50.17*(1714)">
               saujanyāṅkura-kanda-sundara-kathā-sarvasva sīmantinīcittākarṣaṇa-mantra-manmatha-sarit-kallola-vāg-vallabha <br />
               saubhāgyaika-niveśa peśala-girām ādhāra dhairyāmbudhe dharmādri-druma rājaśekhara-sakhe dṛṣṭo 'si yāmo vayam //
                <span class="ref">VidSrk_50.17*(1714)</span></p>
            
            
            <p>kasyacit | (Skmsa.u.ka. 1422, abhinandasya)</p>
            
            
            <p id="VidSrk_50.18*(1715)">
               yad etad vāg-artha-vyatikara-mayaṃ kiṃcid amṛtaṃ pramoda-prasyandaiḥ sahṛdaya-manāṃsi snapayati <br />
               idaṃ kāvyaṃ tattvaṃ sphurati tu yad atrāṇu paramaṃ tad antar-buddhīnāṃ sphuṭam atha ca vācām aviṣayaḥ //
                <span class="ref">VidSrk_50.18*(1715)</span></p>
            
            
            <p id="VidSrk_50.19*(1716)">
               suvarṇālaṃkārā prakaṭitarasāśleṣa-nipuṇā sphurad-vaidarbhoktir lalita-pada-bandha-krama-gatiḥ <br />
               lasad bhūyo bhāvā mṛdur api vimardocita-tanuḥ kavīndra tvad-vāṇī harati hariṇākṣīva hṛdayam //
                <span class="ref">VidSrk_50.19*(1716)</span></p>
            
            
            <p>kasyacit | (Skmsa.u.ka. 2151, sākokasya)</p>
            
            
            <p id="VidSrk_50.20*(1717)">
               ambā yena sarasvatī sutavatī tasyārpayantī rasān nānā-cāṭu-mukhī sa durlaḍitavān khelābhir ucchṛṅkhalaḥ <br />
               jihvā-durvyasanair upadrava-rujaḥ kurvanti ye duḥsutāḥ tān dṛṣṭvārtham itas tato nikhanati svaṃ niḥsvam ātanvatī //
                <span class="ref">VidSrk_50.20*(1717)</span></p>
            
            
            <p>vallaṇasya --</p>
            
            
            <p id="VidSrk_50.21*(1718)*">
               avidita-guṇāpi sat-kavi-bhaṇitiḥ karṇeṣu vamati madhu-dhārām /<br />
               anadhigata-parimalāpi hi harati dṛśaṃ mālatī-mālā //
                <span class="ref">VidSrk_50.21*(1718)*</span></p>
            
            
            <p>subandhoḥ (vāsavadattā 11)</p>
            
            
            <p id="VidSrk_50.22*(1719)">
               babhūva valmīka-bhavaḥ purā kavis tataḥ prapede bhuvi bhartṛ-meṭhatām <br />
               punaḥ sthito yo bhava-bhūti-rekhayā sa vartate saṃprati rājaśekharaḥ //
                <span class="ref">VidSrk_50.22*(1719)</span></p>
            
            
            <p id="VidSrk_50.23*(1720)">
               ucchvāso 'pi na niryāti bāṇe hṛdaya-vartini <br />
               kiṃ punar vikaṭāṭopapada-bandhā sarasvatī //
                <span class="ref">VidSrk_50.23*(1720)</span></p>
            
            
            <p id="VidSrk_50.24*(1721)*">
               yal lagnaṃ hṛdi puṃsāṃ bhūyo bhūyaḥ śiro na ghūrṇayati /<br />
               tad api kaveḥ kim u kāvyaṃ kāṇḍo vā dhanvināṃ kim asau //
                <span class="ref">VidSrk_50.24*(1721)*</span></p>
            
            
            <p>tāmarasasya --</p>
            
            
            <p id="VidSrk_50.25*(1722)">
               kathaṃcit kālidāsasya kālena bahunā mayā <br />
               avagāḍheva gambhīramasṛṇaughā sarasvatī //
                <span class="ref">VidSrk_50.25*(1722)</span></p>
            
            
            <p id="VidSrk_50.26*(1723)">
               kaścid vācaṃ racayitum alaṃ śrotum evāparas tāṃ kalyāṇī te matur ubhayato vismayaṃ nas tanoti <br />
               na hy ekasmin atiśayavatāṃ saṃnipāto guṇānāṃ ekaḥ sūte kanakam upalas tat-parīkṣā-kṣamo 'nyaḥ //
                <span class="ref">VidSrk_50.26*(1723)</span></p>
            
            
            <p>kālidāsya --</p>
            
            
            <p id="VidSrk_50.27*(1724)">
               prayoga-vyutpattau pratipada-viśeṣārtha-kathane prasattau gāmbhīrye rasavati ca vākyārtha-ghaṭane <br />
               agamyāyām anyair diśi pariṇateś cārtha-vacasor mataṃ ced asmākaṃ kavir amara-siṃho vijayate //
                <span class="ref">VidSrk_50.27*(1724)</span></p>
            
            
            <p>śālikasya | (Skmsa.u.ka. 2132, śālikanāthasya)</p>
            
            
            <p id="VidSrk_50.28*(1725)">
               iyaṃ gaur uddāmā tava niviḍa-bandhāpi hi kathaṃ na vaidarbhād anyat carati sulabhatve 'pi hi katham <br />
               avandhyā ca khyātā bhuvi katham agamyā kavi-vṛṣaiḥ kathaṃ vā pīyūṣaṃ sravati bahu dugdhāpi bahubhiḥ //
                <span class="ref">VidSrk_50.28*(1725)</span></p>
            
            
            <p>śabdārṇavasya | (Skmsa.u.ka. 2155)</p>
            
            
            <p id="VidSrk_50.29*(1726)">
               śailair bandhayati sma vānara-hṛtair vālmīkir ambhonidhiṃ vyāsaḥ pārtha-śarais tathāpi na tayor atyuktir udbhāvyate <br />
               vāg arthau ca tulādhṛtāv iva tathāpy asman-nibandhānayaṃ loko dūṣayituṃ prasārita-mukhas tubhyaṃ pratiṣṭhe namaḥ //
                <span class="ref">VidSrk_50.29*(1726)</span></p>
            
            
            <p>dharmakīrteḥ | (Skmsa.u.ka. 2374)</p>
            
            
            <p id="VidSrk_50.30*(1727)">
               hā kaṣṭaṃ kavi-cakra-mauli-maṇinā dakṣeṇa yan nekṣitaḥ śrīmān utpala-rāja-deva-nṛpatir vidyā-vadhū-vallabhaḥ <br />
               tasyāpy arthi-janaikarohaṇa-girer lakṣmīr vṛthaivābhavad dakṣasyāsya na yena sundara-giraḥ karṇāvataṃsī-kṛtāḥ //
                <span class="ref">VidSrk_50.30*(1727)</span></p>
            
            
            <p>dakṣasya --</p>
            
            
            <p id="VidSrk_50.31*(1728)*">
               yasya yathā vijñānaṃ tādṛk tasyeha hṛdaya-sad-bhāvaḥ /<br />
               unmīlati kavi-puṅga-vacane ca purāṇa-puruṣe ca //
                <span class="ref">VidSrk_50.31*(1728)*</span></p>
            
            
            <p id="VidSrk_50.32*(1729)">
               vahati na puraḥ kaścit paścān na ko 'py anuyāti māṃ na ca nava-pada-kṣuṇṇo mārgaḥ kathaṃ nv aham ekakaḥ <br />
               bhavati viditaṃ pūrva-vyūḍho 'dhunā khilatāṃ gataḥ sa khalu bahulo vāmaḥ panthā mayā sphuṭam urjitaḥ //
                <span class="ref">VidSrk_50.32*(1729)</span></p>
            
            
            <p>dharmakīrti-padānām --</p>
            
            
            <p id="VidSrk_50.33*(1730)">
               vidyā-vadhūm apariṇīya kulānurūpāṃ ślāghyāṃ sutām iva tataḥ śriyam aprasūya <br />
               tāṃ cārthine praṇaya-peśalam apradāya dhik taṃ manuṣya-padam ātmani yaḥ prayuṅkte //
                <span class="ref">VidSrk_50.33*(1730)</span></p>
            
            
            <p>bhartṛhareḥ --</p>
            
            
            <p id="VidSrk_50.34*(1731)">
               ye nāma kecid iha naḥ prathayanty avajñāṃ jānanti te kim api tān prati naiṣa yatnaḥ <br />
               utpatsyate tu mama ko 'pi samāna-dharmā kālo hy ayaṃ niravadhir vipulā ca lakṣmīḥ //
                <span class="ref">VidSrk_50.34*(1731)</span></p>
            
            
            <p>bhavabhūteḥ (mā.mā. 1.8)</p>
            
            
            <p id="VidSrk_50.35*(1732)">
               nidhānaṃ vidyānāṃ kula-gṛham apārasya yaśasaḥ śuci kṣmā-pālānāṃ sucarita-kathā-darpaṇa-talam <br />
               kalā-saṃpad-ratna-vratati-viṭapānāṃ sura-taruḥ prakṛtyā gambhīraḥ kavir iha sa-śabdo vijayate //
                <span class="ref">VidSrk_50.35*(1732)</span></p>
            
            
            <p id="VidSrk_50.36*(1733)">
               unnīto bhava-bhūtinā pratipadaṃ bāṇe gate yaḥ purā yaś cīrṇaḥ kamalāyudhena suciraṃ yenāgamat keśaṭaḥ <br />
               yaḥ śrī-vākpatirāja-pāda-rajasāṃ saṃparka-pūtaś ciraṃ diṣṭyā ślāghya-guṇasya kasyacid asau mārgaḥ samunmīlati //
                <span class="ref">VidSrk_50.36*(1733)</span></p>
            
            
            <p>yogeśvarasya (Skmsa.u.ka. 2129, abhinandasya)</p>
            
            
            <p id="VidSrk_50.37*(1734)*">
               paramādbhuta-rasa-dhāmany utsalite jagati vallanāmbhodhau /<br />
               viśrānto rasa-bhāgas timitayati yathā gabhīrimā ko 'pi //
                <span class="ref">VidSrk_50.37*(1734)*</span></p>
            
            
            <p>vallaṇasya --</p>
            
            
            <p id="VidSrk_50.38*(1735)">
               āḍhya-rāja-kṛtārambhair hṛdayasthaiḥ smṛtair api <br />
               jihvāntaḥ kṛṣyamāṇeva na kavitve pragalbhate //
                <span class="ref">VidSrk_50.38*(1735)</span></p>
            
            
            <p>bāṇasya --</p>
            
            
            <p id="VidSrk_50.39*(1736)">
               vālmīker mukulīkṛtaiva kavitā kaḥ stotum asty ādaro vaiyāsāni vacāṃsi bhāravi-girāṃ bhūtaiva nirbhartsanā <br />
               kāvyaṃ ced avataṃsa-bhūpam abhajad dharmāyaṇaṃ karṇayos tātaḥ kiṃ bahu varṇyate sa bhagavān vaidarbha-garbheśvaraḥ //
                <span class="ref">VidSrk_50.39*(1736)</span></p>
            
            
            <p>dharmāśokasya --</p>
            
            
            <p id="VidSrk_50.40*(1737)">
               vāmāṅgaṃ pṛthula-stana-stavakitaṃ yāvad bhavānī-pater lakṣmī-kaṇṭha-haṭha-graha-vyasanitā yāvac ca doṣṇāṃ hareḥ <br />
               yāvac ca prati-sāma-sāraṇa-vidhi-vyagrau karau brahmaṇaḥ stheyāsuḥ śruti-śukti-lehya-madhavas tāvat satāṃ sūktayaḥ //
                <span class="ref">VidSrk_50.40*(1737)</span></p>
            
            
            <p id="VidSrk_50.41*(1738)">
               kīrtyā samaṃ tridiva-vāsam upasthitānāṃ martyāvatīrṇa-marutām api sat-kavīnām <br />
               jagrantha durlabha-subhāṣita-ratna-koṣaṃ vidyākaraḥ sukṛti-kaṇṭha-vibhūṣaṇāya //
                <span class="ref">VidSrk_50.41*(1738)</span></p>
            
            
            <p>|| iti kavi-varṇana-vrajyā samāptā ||</p>
            
            <p>||50||</p>
            </div>
         
         <p>samāpto 'yaṃ subhāṣita-ratna-koṣa iti ||</p>
         
         <p>paṇḍita-śrī-bhīmārjuna-somasya ||</p>
         
         </div>
   </body>
</html>