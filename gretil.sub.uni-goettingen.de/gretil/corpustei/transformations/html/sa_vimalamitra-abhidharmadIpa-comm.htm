<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Vimalamitra: Abhidharmadīpa with auto(?)entary Vibhāṣāprabhāvṛtti (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Vimalamitra: Abhidharmadīpa with auto(?)entary Vibhāṣāprabhāvṛtti</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_vimalamitra-abhidharmadIpa-comm.xml">sa_vimalamitra-abhidharmadIpa-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>P.S. Jaini. Abhidharmadīpa with Vibhāṣāprabhāvṛtti, Patna 1959 (Tibetan Sanskrit Works
            Series, 4).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/buddh/vabhdicu.htm">vabhdicu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Vimalamitra(?): Abhidharmadipa (= Abhidh-d), with auto(?)-commentary Vibhasaprabhavrtti
            <br />Based on the edition by P.S. Jaini. Abhidharmadīpa with Vibhāṣāprabhāvṛtti, Patna
            1959
            <br />(Tibetan Sanskrit Works Series, 4).
            <br />
            <br />Input by members of the Sanskrit Buddhist Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Version: 2009-03-30 16:47:17
            <br />Proof Reader: Milan Shakya
            <br />
            <br />The transliteration emulates the conventions of Nagari script.
            <br />Therefore, many word boundaries are not marked by blanks.
            <br />
            <br />To facilitate word search, this GRETIL version of the DSBC text
            <br />has been modified by Klaus Wille (03.01.2010):
            <br />1. hyphens have been deleted
            <br />2. () = emendations have been incorporated in the text without brackets
            <br />3. [] = restorations have been incorporated in the text without brackets
            <br />4. irregular "gh" has been replaced with "dh", e.g. in: ghyāna, skangha, gharma etc.
            <br />
            <br />STRUCTURE OF REFERENCES (added):
            <br />Abhidh-d_nn = Abhidhānadīpa_kārikā
            <br />Jaini_nnn = pagination of P.S. Jaini's edition
            <br />
            <br />BOLD for kārikās
            <br />ITALICS for references to Jaini's edition
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>abhidharmadīpaḥ</p>
         
         
         <p>vibhāṣāprabhāvṛttisahitaḥ |</p>
         
         
         <p>prathamo 'dhyāyaḥ |</p>
         
         
         <p>prathamaḥ pādaḥ |</p>
         
         
         <p>om svasti | namaḥ sarvajñāya |</p>
         
         
         <p class="bold">yo duḥkhahetuvyupaśāntimārgaṃ pradarśayāmāsa narāmarebhyaḥ /</p>
         
         
         <p>atra ṣaṣṭhīsamāsaparigrahe sati mārgasatyaṃ pradhānam | tathā coktam- "mārgavidahaṃ
            mārgasya ..........." iti vistaraḥ | taduktaṃ bhavati- yo devamanuṣyebhyo mārgaṃ pradarśitavāniti
            |</p>
         
         
         <p>samāhāralakṣaṇadvandvaparikalpe tu caturṇāmapyāryasatyānāṃ prādhānyam | tathā coktam-
            "idaṃ duḥkhasatyamiti bhikṣavaḥ pūrvamananuśruteṣu dharmeṣu dharmacakṣurudapādi" iti
            vistaraḥ | taduktaṃ bhavati- yo devamanuṣyebhyaścatvāryāryasatyāni pradarśitavāniti
            |</p>
         
         
         <p>tatra duḥkhasatyamekavidhamabhinirvṛttisvābhāvyāt | tathā coktam- "duḥkhā hi bhikṣavo
            bhavābhinirvṛttiḥ" iti | jātyādyaṣṭaprakāraṃ vā phalabhūtā (<span class="it">Jaini_2</span>) vā pañcopādānaskandhāḥ | athavā paurvāntikaṃ pañcāṅgamaparāntikaṃ dvyaṅgaṃ tadubhayamabhisamasya
            saptāṅgam |</p>
         
         
         <p>samudayasatyamekavidhaṃ tṛṣṇānirdeśāt | dvividhaṃ karmakleśātmakatvāt | pañcāṅgāni
            vā paurvāntikāparāntikāṅgasaṃgrahāt, hetubhūtā vā pañcopādānaskandhāḥ |</p>
         
         
         <p>nirodhasatyamekaprakāramapratisandhijanmanirodhāt | satyadvayaprahānṇabhedād dvividham,
            sopadhinirupadhiśeṣadhātubhedādvā | triprakāraṃ vā prahāṇavirāganirodhadhātubhedāt
            | catuṣprakāraṃ vā catuṣphalabhedāt |</p>
         
         
         <p>mārgasatyamekaprakāraṃ samyagdṛṣṭinirdeśāt | dviprakāraṃ vā sāsravānāsrabhedāt, darśanabhāvanābhedādvā
            | triprakāraṃ śīlasamādhiprajñāskandhabhedāt catuṣprakāraṃ vā prayogāmārgādibhedāt
            | pratipadbhedādvā | aṣṭaprakāraṃ samyagdṛṣṭyādyaṅgabhāvāt |</p>
         
         
         <p>ityetāni catvāryāryasatyāni parijñeyaprahātavyasākṣātkartavyabhāvayitavyānīti bhagavān
            pradarśayāmāsa narāmarebhyasteṣāṃ satyadarśanabhavyatvāttadarthamudbhūtatvāt | atastāneva
            mārgapradarśanakarmaṇābhipretān | atasteṣu saṃpradānābhidhāyinī caturthī |</p>
         
         <span class="note"><span class="it">Jaini_3</span></span>
         
         <p class="bold">taṃ satpathajñaṃ praṇipatya buddhaṃ śāstraṃ kariṣyāmyabhidharmadīpam // Abhidh-d_1
            //</p>
         
         
         <p>'tam'; iti yaḥ prativiśiṣṭaviśeṣaṇaparichinnayacchabdacodanayā parigṛhītaḥ sa tacchabdena
            pūrvaprakṛtāpekṣopajanitayacchabdasaṃbandhena saṃspṛśyate | saṃścāsau panthāśca satpathaḥ
            | athavā satāṃ panthāḥ satpathaḥ | taṃ satpathaṃ jānīta iti satpathajñaḥ | 'taṃ satpathajñaṃ
            praṇipatya'; iti kāyavāṅmanaskarmabhirabhyarthyetyarthaḥ |</p>
         
         
         <p>'buddham'; iti viśiṣṭaviśeṣaṇaparicchinno 'pi buddhānusāripudgalapratipattyarthaṃ
            sākṣātpratītapadārthakena nāmnāpadiśyate buddha iti | atra buddhaśabdasya prasiddhiḥ
            budherakarmakatvavivakṣāyāṃ kartari kto bhavati | sarve vā jñānārthā gatyarthā iti
            karmakartari ktavidhānam | abhidhānalakṣaṇatvācca kṛttaddhitasamāsānāmacodyam | dṛṣṭaṃ
            cedaṃ buddha ityabhidhānaṃ kartari loke prayujyamānam | tadyathā nidrāvigame padārthānubodhe
            'vidyānirāse ca vibuddhaḥ prabuddho devadatta iti | evaṃ bhagavānapyavidyānidrāvigamāt,
            sarvārthāvabodhācca buddho vibuddhaḥ prabuddha ityucyate | yathā vā paripākaviśeṣāt
            svayameva buddhaṃ padmamevaṃ bhagavānapi prajñādiguṇaprakarṣaparipākād buddho vibuddhaḥ
            prabuddha iti | sarvaśiṣṭaprayogācca | dṛṣṭo hyatra śiṣṭaprayogaḥ | yathoktaṃ vyāsena
            |</p>
         
         
         <p>"etadbuddhvā bhaved buddhaḥ kimanyad buddhalakṣaṇam" iti |</p>
         
         
         <p>tasmādaśiṣṭacodyeṣvanādaraḥ |</p>
         
         
         <p>atra punaḥ ślokasya pūrvārdhe parārthasaṃpādakaṃ vaiśāradyadvayaṃ pradarśitam | tṛtīye
            pāde svārthasampaddyotakaṃ vaiśāradyadvayamāviṣkṛtam | na hyakṣīṇāsravaḥ (<span class="it">Jaini_4</span>) śakto mārgamākhyātumiti | na cāsamyaksaṃbuddhaḥ sarvadharmānabhisaṃboddhumalamiti
            | kathaṃ punareta</p>
         
         
         <p>digātmāno vaiśeṣikaparikalpitā asattvādeva naiva nityāḥ nānityāḥ | asattvaṃ pūrvamāviṣkṛtam
            |</p>
         
         
         <p>sāṃkhyīyamapi pradhānaṃ na nityam | kutaḥ ? traiguṇyasya</p>
         
         
         <p class="bold">
            sattvādyananyathābhāve vyaktābhāvaḥ prasajyate /<br />
            tadvikārādvikāritvaṃ prakṛtestadabhedataḥ // Abhidh-d_2 //
            </p>
         
         
         <p>yadi sattvādayo guṇāḥ nānyathā bhavanti hrāsavṛddhibhāvena, na tarhi kiñcittebhyo
            vyaktamutpadyate | athānyathā bhavanti, anityāstarhi prāpnuvanti | karmavaśādadoṣa
            iti cet, atra brūmaḥ |</p>
         
         
         <p><span class="bold">na karma svakatotsargāt</span></p>
         
         
         <p>yadi pratipuruṣaṃ karmāṇi buddhipūrvāṇyabuddhikṛtāni vā pradhāne vidyante sādhāraṇapradhānakalpanāvaiyarthyaṃ
            tarhi prāptamiti | kiñca,</p>
         
         
         <p class="bold">
            jñavyaktātmakatā malāḥ /<br />
            prākpakṣe muktyabhāvaśca dvitīye 'nye 'pyupaplavāḥ // Abhidh-d_3 //
            </p>
         
         
         <p>yadi tāni karmāṇi puruṣātmakāni nanvevaṃ sati mokṣābhāvaḥ prāpnoti | puruṣanityatve
            karmanityatvaprasaṅgāt | caśabdāt puruṣakartṛtvādidoṣāśca | 'dvitīye 'nye 'pyupaplavāḥ
            |'; prādhānātmakapakṣa ete ca doṣāḥ prasajantyanye 'pi copaplavāḥ sādhāraṇatvādakṛtābhyāgamānirmokṣaprasaṅgāt
            | tasmāt trīṇyeva ca sarvajñābhihitānyasaṃskṛtāni nityānīti siddham |</p>
         
         
         <p>vyākhyātāḥ aṣṭau padārthāḥ- saṃskṛtāḥ pañca, trayaścāsaṃskṛtāḥ | etāvaccaitatsarvaṃ
            yaduta saṃskṛtaṃ cāsaṃskṛtaṃ ceti |</p>
         
         
         <p>taccaitadāyatanadhātuvyavasthānena vyavasthāpyate |</p>
         
         <span class="note"><span class="it">Jaini_5</span></span>
         
         <p>dvādaśa khalvāyatanāni | cakṣurādīni dharmāyatanāntāni |</p>
         
         
         <p>aṣṭādaśa dhātavaḥ | cakṣurdhātū rūpadhātuścakṣurvijñānadhāturyāvanmanodhāturdharmadhāturmanovijñānadhāturiti
            |</p>
         
         
         <p>tatra tāvat</p>
         
         
         <p class="bold">
            rūpaskandho hi netrādyā daśāyatanadhātavaḥ /<br />
            dharmasaṃjñe trayaskandhāḥ sāvijñaptirdhruvatrayāḥ // Abhidh-d_4 //
            </p>
         
         
         <p class="bold">manaḥsaṃjñakamanyo 'pi saptavijñānadhātavaḥ /</p>
         
         
         <p>iti |</p>
         
         
         <p>kaḥ punarāyatanadhātvarthaḥ ? taducyate |</p>
         
         
         <p class="bold">āyadvāraṃ hyāyatanaṃ dhāturgotraṃ nirucyate // Abhidh-d_5 //</p>
         
         
         <p>taduktaṃ bhavati- cittacaitasikākhyamāyametāni tanvantītyāyatanāni | yasmātsapta cittadhātavaścatvāraścārūpiṇaḥ
            skandhā ebhyaścatuṣpratyayātmakebhyaḥ pratāyante tadutpattiṃ vā pratyāyante tasmādāyatanāni
            |</p>
         
         
         <p>dhātvarthastu gotrārthaḥ | taduktaṃ bhavati- ekasmiṃñccharīraparvate 'ṣṭādaśa (<span class="it">Jaini_6</span>) dharmagotrāṇi- iti | dhruvadvayasyāpyatra pratinidhisthānīyāḥ prāptayo gotrabhūtā
            vidyante | ākāśaṃ ca sarvabhūtabhaumikarūpādhāramiti tadapyatrāstīti | svalakṣaṇadhāraṇādvā
            taddhātutvam |</p>
         
         
         <p>atha kasmāddvādaśāyatanānyaṣṭādaśa ca dhātavaḥ pṛthaṅnirucyante ? nanvanyataranirdeśādgatārthametaditi
            | atrocyate |</p>
         
         
         <p class="bold">
            yogarūpyānukūlyāderdvādaśāyatanīṃ muniḥ /<br />
            buddhyādyekatvadhīhānyai dhātūṃścāṣṭādaśoktavān // Abhidh-d_6 //
            </p>
         
         
         <p>skandheṣu hi dṛśyamāneṣu yoginorasarvajñeyapratibimbakānyupatiṣṭhanti | dhātuṣvapi
            saptacittadhātupratibimbakāni sādṛśyād duravadhārāṇi bhavanti | dhātuskandhavyavasthā
            cāyataneṣūkteṣvabhihitakāraṇā bhavanti sulakṣā ceti dhātudeśanā | tadūrdhvaṃ skandhaprajñaptiḥ
            | yathoktam- "cakṣuḥ pratītya rūpaṃ cotpadyate cakṣurvijñānam | trayāṇāṃ sannipātāt
            sparśaḥ | sahajā vedanā cetanā" iti | tasmādāyatanāni dhātūnāṃ yoniḥ, dhātavaḥ skandhānāmiti
            |</p>
         
         
         <p>'buddhyādyekatvadhīhānyai dhātūṃścāṣṭādaśoktavān |'; sapta vijñānadhātavo hi deśyamānā
            buddhyaikatvagrāhaṃ nivartayanti | piṇḍaikātmagrāhaṃ ca nivartayanti |</p>
         
         
         <p>vaibhāṣāḥ punarāhuḥ- "rūpasaṃmūḍhānāmāyatanadeśanā | cittacaittasaṃmūḍhānāṃ skandhadeśanā
            | rūpacittasaṃmūḍhānāṃ dhātudeśanā | tīkṣṇendriyāṇāṃ vā skandhadeśanā | madhyendriyāṇāmāyatanadeśanā
            | mṛdvindriyāṇāṃ dhātudeśanā | evaṃ saṃkṣiṃptamapyavistararucīnām |"</p>
         
         
         <p>athavā 'buddhyaikatvādidhīhānyai dhātūṃścāṣṭādaśoktavān |'; ye khalu buddhyaikatvamadhyavasitā
            (<span class="it">Jaini_7</span>) manasaścetanāyāṃ vā rūpacittaikatvaṃ vā teṣāṃ mamatva buddhinirāsārthamaṣṭādaśadhātūnuktavāniti
            |</p>
         
         
         <p>kaḥ punarayaṃ ṣaḍbhyo vijñānakāyebhyo 'nyo manodhātuḥ ? na khalu kaścidanyaḥ | kiṃ
            tarhi ?</p>
         
         
         <p class="bold">ṣaṇṇāmanyo nyatantratvātkāraṇaṃ yaddhi tanmanaḥ /</p>
         
         <span class="note"><span class="it">Jaini_8</span></span>
         
         <p>svaviṣayālambanakriyāpekṣayā vijñānāntarotpādanādiśaktyapekṣayā caikasya vijñānasya
            tridhā nirdeśaḥ kriyate- 'manaścittaṃ vijñānaṃ ca'; ityanāgatasyātītasyāpi bhūtabhāvinyā
            saṃjñayā vyapadeśaḥ | evaṃ sati "aṣṭādaśadhātavastraiyadhvikāḥ" ityabhidharmagrantho
            'pyanulomito bhavati | sūtre 'pi coktam- "yatpunastadbhavati cittamiti vā mana iti
            vā" iti vistaraḥ | tadevaṃ vyācakṣāṇena bhavatā nityaṃ karaṇaṃ mano 'nityaścātmā kartā';
            iti pratiṣiddhaṃ bhavati |</p>
         
         
         <p>atha kasmāttadeva cakṣurvijñānādīnāṃ pañcānāmapyāśrayatvena noktamiti ?</p>
         
         
         <p>atra brūmaḥ-</p>
         
         
         <p class="bold">rūpyarūpāśrayāstitvātpañcānāṃ rūpyudāhṛtaḥ // Abhidh-d_7 //</p>
         
         
         <p>cakṣurādīnāmasādhāraṇatvāditi |</p>
         
         
         <p>atha yaduktam- 'sasaṃprayogā sahasaṃgraheṇa iti | kau punarimau saṃgrahasaṃprayogāvityetadapadiśyate
            |</p>
         
         
         <p class="bold">skandhāyatanadhātūnāṃ svātmanā saṃgrahaḥ smṛtaḥ /</p>
         
         <span class="note"><span class="it">Jaini_9</span></span>
         
         <p>kṣaṇaparamāṇujātisaṃkhyānāṃ pratyekaṃ yathāyogaṃ saṃgraho veditavyaḥ | kasmāt ?</p>
         
         
         <p><span class="bold">svātmanā nityamaviyogāt</span></p>
         
         
         <p>tasmād dravyātmasaṃgrahaḥ | sacchabdanimittaṃ hi sato bhāvaḥ sattā dravyaṃ prakṛtyarthaḥ
            | dravyātmasaṃgrahaḥ pratyayārthaḥ, satkriyā vopacārasattārūpā | vaiśeṣikasattā tu
            nobhayamarthāntaratvāt | na hyarthāntaraṃ svātmopapadyate | kiñca, svātantryāt | niruktyapabhraṃśācca
            | nahi ghaṭena sattotpādyate | āvaraṇābhāvāttannityatvābhyu pagamācca | niruktyapi
            bhraśyate- sattāyogātsantī ti | syānmālyādivatsattāvānvā kriyāvaditi | yastvayaṃ saṃgravastvādiṣu
            saṃgrahaḥ proktaḥ sa kādācitkatvād gauṇo mantavyo na mukhyaḥ |</p>
         
         
         <p>saṃprayogastu</p>
         
         
         <p class="bold">samatvaṃ cittacaitasām // Abhidh-d_8 //</p>
         
         
         <p>pañcabhiḥ samālambane prayujyanta iti | samprayuktāścittacaitasā eva dharmā nānya
            iti ||</p>
         
         
         <p>atha ya ete sūtrāntareṣu skandhāyatanadhātusaṃśabditā dharmāḥ śrūyante te kimeṣveva
            saṃgrahaṃ gacchanti, āhosvinneti ? atrocyate |</p>
         
         
         <p class="bold">
            tadākhyā ye 'nyasūtroktāsteṣāmeṣveva saṃgraham /<br />
            brūyācchāstranayābhijño buddhyāpekṣya svalakṣaṇam // Abhidh-d_9 //
            </p>
         
         
         <p>tatra tāvacchīlaskandhādīnāṃ pañcānāṃ skandhānāṃ śīlaskandho rūpaskandhena saṃgṛhītaḥ
            | śeṣāḥ saṃskāraskandhena | daśa kṛtsnāyatanānyapyalobhasvābhāvyādaṣṭānāṃ dharmāyatanena
            | saparivāṇāṇi tu manodharmāyatanābhyāṃ pañcaskandhasvabhāvatvāt | (<span class="it">Jaini_10</span>) antye dve kṛtsnāyatane catuḥskandhasvabhāvatvāt, manodharmāyatanābhyām |</p>
         
         
         <p>dhātūnāmapi ṣaḍ dhātavaḥ | tebhyaścatvāraḥ spraṣṭavyadhātūnām, pañcamo rūpadhātūnāṃ,
            ṣaṣṭhaḥ saptabhiścittadhātubhiḥ ||</p>
         
         
         <p class="bold">anyonyasaṃgraho jñeyaḥ skandhādīnāṃ yathāyatham /</p>
         
         
         <p>rūpaskandhasya daśasvāyatanadhātuṣu rūpiṣu saṃgraho veditavyaḥ | dharmāyatanadhātupradeśena
            trayāṇāmapi skandhānāṃ yathāyogadharmāyatanadhātubhyām | antyasya tu manaāyatanasya
            saptabhiścittadhātubhiriti ||</p>
         
         
         <p>atha kasmādasaṃskṛtaṃ skandhairasaṃgṛhītam ? brūmaḥ |</p>
         
         
         <p class="bold">nādhvasvapatanādibhyo nityānāṃ skandhasaṃgrahaḥ // Abhidh-d_10 //</p>
         
         
         <p>ādiśabdānniṣkriyatvaskandhalakṣaṇaviyuktatvācceti ||</p>
         
         
         <p class="bold">
            dharmaskandhasahastrāṇāmaśīterapi saṃgrahaḥ /<br />
            jñeyo 'vataraṇeṣveva taiḥ sanmārgāvatāraṇāt // Abhidh-d_11 //
            </p>
         
         
         <p>aśītiḥ khalvavataraṇasahasrāṇi yairvineyāḥ sanmārgamavatāryante ||</p>
         
         <span class="note"><span class="it">Jaini_11</span></span>
         
         <p>kiṃ punasteṣāmekaikasya pramāṇam ? brūmaḥ | atrācāryāṇāṃ bhedaṃgatā buddhayaḥ | kecidāhuḥ</p>
         
         
         <p class="bold">dharmaskandhapramāṇaṃ tu satyāderekaśaḥ kathā /</p>
         
         
         <p>satyadhyānasamādhisamāpattivimokṣapratītyasamutpādaskandhādīnāmekaśaḥ kathā dharmaskandhaḥ
            | rāgādicaritapratipakṣo dharmaskandha ityācāryakam |</p>
         
         
         <p class="bold">tatsatattvaṃ tu keṣāñcidvāṅnāmāpīṣyate paraiḥ // Abhidh-d_12 //</p>
         
         
         <p>yeṣāṃ tāvadvāksvabhāvaṃ buddhavacanaṃ teṣāmaśītidharmaskandhasahastrāṇi rūpaskandhaikadeśena
            saṃgṛhītāni | yeṣāṃ punarnāmasvabhāvaṃ teṣāṃ saṃskāraskandhasaṃgṛhītāni | ayaṃ tvāgamaḥ-
            "jīvato bhagavato vāṅnāma svabhāvaṃ buddhavacanaṃ gauṇamukhyanyāyena | parinirvṛtasya
            tu nāmasvabhāvameva, na vāksvabhāvam, brahmasvaratvānmunīndrasya, lokavācāṃ tatsādṛśyānupapatteḥ
            ||"</p>
         
         
         <p>kasmātpunarete ṣaḍ dhātavaḥ pṛthagucyante ? yasmādete</p>
         
         <span class="note"><span class="it">Jaini_12</span></span>
         
         <p class="bold">
            sattvaprajñaptyupādānaṃ maulaṃ ṣaḍdhātavo matāḥ /<br />
            proktāstadbhedato yasmādasmimāno nivartate // Abhidh-d_13 //
            </p>
         
         
         <p>ete hi ṣaḍdhātavo garbhāvakrāntikāle maulaṃ sattvadravyaprajñaptyupādānam | katham
            ? yasmādayaṃ kāyākhyaḥ samucchrāyaḥ pṛthivīdhātunā khakkhaṭalakṣaṇena sandhārito bhūtāntaravṛttyudreko
            'sthisnāyunakhadantaromādisaṃcayaḥ | abdhātunā dravasnehalakṣaṇena śleṣmarudhirādimayenābhiṣyanditasaṃśleṣitabhūtāntaraḥ
            | tejodhātunoṣṇasvabhāvena paripācitakledadaurgandhaḥ | vāyunā ca preraṇātmakena saṃcāritabhojanarasadhātuviṇmūtraśleṣmapittasaṃcayaḥ
            | nabhodhātunā ca mukhanāsikākarṇādicchidrajanitabhojanapānādipraveśaniṣkramaṇakriyaḥ
            | vijñānadhātunā vastūpalabdhilakṣaṇena vāyudhātukriyādhyāsinotpāditasaṃjanitāṅgapratyaṅgaceṣṭo
            maulaṃ sattvadravyamityupacaryate | indriyāṇi cakṣurādīni khalvatra bhūtagrahaṇena
            gṛhyante, caitasikā vijñānagrahaṇeneti prādhānyād bhūtacittagrahaṇam |</p>
         
         
         <p>kimarthaṃ punareta eva dhātuṣaṭkamupadiṣṭam ? yasmādasya bhedāt 'asmimāno nivartate';
            | katham ? ṣaḍdhātuprabhedādātmadṛṣṭinirāsaḥ | tannirāsādasmimānasamuddhātaḥ ||</p>
         
         
         <p>'satkāyadṛṣṭipuṣṭatvāt'</p>
         
         
         <p>ityatra punaḥ</p>
         
         
         <p><span class="bold">kliṣṭameva hi vijñānaṃ</span></p>
         
         
         <p>vijñānadhāturabhipretam | kasmāt ?</p>
         
         
         <p class="bold">draṣṭavyaṃ janmani śrayāt /</p>
         
         
         <p>yasmādete ṣaḍdhātavo janmano niśrayabhūtāstasmāt | 'kliṣṭameva vijñānaṃ'; atra draṣṭavyam
            |</p>
         
         <span class="note"><span class="it">Jaini_13</span></span>
         
         <p>kaḥ punarayamākāśadhāturanyaḥ punaḥ pṛthagākāśāt ? taducyate |</p>
         
         
         <p class="bold">khadhātuḥ pṛthagākāśādrūpāyatanasaṃgrahāt // Abhidh-d_14 //</p>
         
         
         <p>ākāśaṃ hi dharmāyatanasaṃgṛhītaṃ nityaṃ ca | ākāśadhātustu cākṣuṣo rūpāyatanasaṃgṛhītaḥ,
            ālokatamaḥsvabhāvo varṇaviśeṣo vātāyanacchidrādyabhivyaktarūpaḥ | tatpunaḥ</p>
         
         
         <p class="bold">
            nabhaḥ khalu nabho dhātorāsanno hetureṣa tu /<br />
            bhūtānāṃ tāni tajjasya rūpasyaitattu cetasaḥ // Abhidh-d_15 //
            </p>
         
         
         <p>uktaṃ hi bhagavatā- "pṛthivyapsu niśritā | āpo vāyau | vāyurākāśe | ākāśaṃ tu nityatvātsvapratiṣṭhitam"
            iti |</p>
         
         
         <p>yadi khalu svapratiṣṭhamākāśaṃ kasmāttarhyuṃktam- ākāśamāloke sati prajñāyate |" brūmaḥ
            | naiṣa doṣaḥ | ādheyenādhāraprajñāpanāt | sarvasya khalu saṃskṛtasya mūrtikriyāpratilambhe
            gaganamādhāraḥ | athavākāśadhāturatrākāśaśabdenoktaḥ | sa hi brāhmaṇaḥ praṣṭā tasminnākāśadhātāvākāśasaṃjñītyata
            evoktamāloke sati prajñāyate | na cākāśamāloke sati prajñāyate, (<span class="it">Jaini_14</span>) anidarśanatvāt | eṣa akāśadhāturbhūtānāmāsanno niśrayaḥ | tāni tu tajjasyopādāyarūpasya
            | tadapi vijñānasya | vijñānamadhicaitasikānāṃ viprayuktānāṃ ca dharmāṇām | ata ākāśaṃ
            trailokyapratiṣṭhā | tadabhāve trailokyamapratiṣṭhitamanādhāraṃ, na prajñāyeta | tasmādākāśaṃ
            jagadutpattipralayanimittaṃ na nārāyaṇa iti siddham | gatametat ||</p>
         
         
         <p>idānīṃ vaktavyam | ṣaṇṇāmadhyātmikānāṃ dhātūnāṃ ko 'nukramaḥ ? brūmaḥ |</p>
         
         
         <p class="bold">
            pratyakṣavṛttiryattatprāgaprāptagrāhyato 'pi yat /<br />
            tato 'pi yaddavīyo 'rthaṃ paṭiṣṭhamitarādapi // Abhidh-d_16 //
            </p>
         
         
         <p>pratyakṣavṛttīni khalu cakṣurādīni pañca prāguktāni | tebhyo 'pyaprāptagrāhiṇī dve
            prāgukte | tayorapi yadya(dda)vīyo 'rthaṃ tatprāguktam | prāptagrāhiṇāṃ tu 'paṭiṣṭhamitarādapi';
            yatpaṭutaraṃ tatprāguktamiti ||</p>
         
         
         <p>abhidharmadīpe vimāṣāprabhāyāṃ vṛttau prathamādhyāsya dvitīyaḥ pādaḥ ||</p>
         
         <span class="note"><span class="it">Jaini_15</span></span>
         
         <p>prathamādhyāye</p>
         
         
         <p>tṛtīyapādaḥ |</p>
         
         
         <p>idamidānīṃ vaktavyam | ya ete 'ṣṭādaśadhātavaḥ, eṣāṃ kati sanidarśanāḥ katyanidarśanāḥ
            ? kati sapratighāḥ katya pratidhāḥ ? kati vyākṛtāḥ katyavyākṛtā iti ? ata idaṃ pratāyate
            ||</p>
         
         
         <p><span class="bold">sanidarśana ādyārthaḥ</span></p>
         
         
         <p>ādyasya cakṣurdhātoryortho rūpadhātvākhyaḥ sa sanidarśanaḥ | saha nidarśanena nirdiṣṭa
            iti kṛtvā | nidarśanaṃ vāsya saṃbandhi vidyata iti sanidarśanaḥ ||</p>
         
         
         <p class="bold">mūrtāḥ sapratighā daśa /</p>
         
         
         <p>saptacittadhātūndharmadhātuṃ ca hitvā daśānye mūrtā dhātavaḥ 'sapratighā daśa'; |</p>
         
         
         <p>pratigho nāma pratighātaḥ | sa ca trividhaḥ | āvaraṇaviṣayālambanapratighātaḥ | tatrāvaraṇapratighātaḥ
            svedeśe parasyotpattipratibandhaḥ | sa tu mūrtānāmeva saṃsthānavatāṃ paramāṇūnāṃ digdeśanirdeśyānāṃ
            dharmāṇām | yathā hastohastena pratihanyate upalo vopalena | viṣayapratighātaścakṣurādīnāṃ
            viṣayiṇāṃ rūpādiṣu sveṣu viṣayeṣu pratighātaḥ | yasya yasmin vṛttiḥ sannipātalakṣaṇā
            kāritrākhyā ca sa tasmin pratihanyate tato 'nyatrāvṛtteḥ | ālambanapratighātaścittacaittānāṃ
            sveṣvālambaneṣu pratighātaḥ ||</p>
         
         
         <p>kaḥ punarviṣayālambanayorviśeṣaḥ ? yasminyasya kāritraṃ sa tasya viṣayaḥ | yaccittacaittairgṛhyate
            tadālambanam | tadihāvaraṇapratighātena daśānāṃ sapratighatvamanyonyāvaraṇāt |</p>
         
         <span class="note"><span class="it">Jaini_16</span></span>
         
         <p>'ye dharmā viṣayapratighātena sapratighā āvaraṇapratighātenāpi te'; iti ? catuṣkoṭikaḥ
            | prathamā koṭiḥ- saptacittadhātavodharmadhātupradeśaśca yaḥ saṃprayuktaḥ | dvitīyā-
            pañca viṣayāḥ | tṛtīyā- pañcendriyāṇi | caturthī- dharmadhātupradeśaḥ saṃprayuktakavarjaḥ
            |</p>
         
         
         <p>'ye viṣayapratighātena sapratighā ālambanapratighātenāpi te'; iti paścātpādakaḥ- ye
            tāvadālambanapratighātena viṣayapratighātenāpi te syuḥ | viṣayapratighātena, nālambanapratighātena
            pañcendriyāṇi |</p>
         
         
         <p>
            "yatrotpitsormanasaḥ pratighātaḥ śakyate paraiḥ kartum |<br />
            tatsapratighaṃ jñeyaṃ viparyayādapratighamiṣṭam ||"
            </p>
         
         
         <p>iti bhadantakumāralātaḥ |</p>
         
         
         <p>uktāḥ sapratighāḥ ||</p>
         
         
         <p>kuśalādayo 'bhidhīyante |</p>
         
         
         <p class="bold">anyatra rūpaśabdābhyāṃ ta evāvyākṛtā matāḥ // Abhidh-d_17 //</p>
         
         
         <p>ta eva daśāvyākṛtā rūpaśabdadhātuvarjāḥ | tau hi triprakārau kuśalākuśalāvyākṛtau
            ||</p>
         
         
         <p><span class="bold">śeṣāstridhā</span></p>
         
         <span class="note"><span class="it">Jaini_17</span></span>
         
         <p>saptacittadhātavo hi triprakārāḥ | dharmadhātuśca | saṃprayuktastriprakāraḥ, viprayukto
            'saṃskṛtaśca | yathāśāstraṃ kaścit triprakāraḥ kaścidekaprakāraḥ saṃbhavato draṣṭavyaḥ
            |</p>
         
         
         <p>kaḥ punaḥ kuśalārthaḥ ? śikṣitārthaḥ kuśalārthaḥ pravīṇavat | vipākahetāvaupamiko
            draṣṭavyaḥ | evamakuśalo 'pi avyākṛtastūbhayapakṣāvyākaraṇādavyākṛta ityabhiprāyaḥ
            ||</p>
         
         
         <p>kati kāmadhātupratisaṃyuktāḥ kati yāvadapratisaṃyuktā iti | tadidamārabhyate |</p>
         
         
         <p><span class="bold">iha sarve 'pi</span></p>
         
         
         <p>kāmadhātau sarve 'pyaṣṭādaśa vidyante |</p>
         
         
         <p><span class="bold">rūpadhātau caturdaśa /
               rasagandhau savijñānau dhātū hitvā</span></p>
         
         
         <p>gandharasadhātū tadvijñānadhātū ca hitvā | ārūpye</p>
         
         
         <p class="bold">trayontimāḥ // Abhidh-d_18 //</p>
         
         <span class="note"><span class="it">Jaini_18</span></span>
         
         <p>agrapaścāntimaḥ smṛtaḥ | antāścetyupasaṃkhyānam | paścimā manodhātumanovijñānadhātudharmadhātava
            evamārūpyadhātau santi ||</p>
         
         
         <p>kati sāsravāḥ katyanāsravāḥ</p>
         
         
         <p><span class="bold">sāsravānāstravā antyāstrayaḥ</span></p>
         
         
         <p>anantaroktāstatra sāsravāḥ duḥkhasamudayasatyasaṃgṛhītāḥ | anāsravāstu mārgasatyāsaṃskṛtasaṃgṛhītāḥ
            ||</p>
         
         
         <p class="bold">śeṣāstu sāsravāḥ /</p>
         
         
         <p>pañcadaśadhātavaḥ sāsravāḥ, āsravasaṃyogitvavyavakīrṇatvāṅgabhāvebhyaḥ |</p>
         
         
         <p>kośakārastvāha- "anuśayānuśayanātsāsravāḥ |" tadetadabrahma | na | niruktānuśayārthāparijñānāt
            | niruktāparijñānaṃ tāvat | anuśayānuśayanāt sānuśayāḥ |</p>
         
         
         <p>na sāsravā na yāvadoghāḥ | āsravā hi ābhavāgrādyāvadavīcimupādāya cittasantatiṃ strāvayanti
            svayaṃ ca sravantītyāsravāḥ | anuśayāstvanuśerate | kleśāḥ kliśnanti | granthā grathnanti
            | saṃyojanāni saṃyojayanti | oghāḥ apaharanti | iti svakriyādvāreṇaiteṣu vargeṣvetā
            nairuktyasaṃjñā niviśanta ityeṣā vyākhyānītirjyāyasī |</p>
         
         <span class="note"><span class="it">Jaini_19</span></span>
         
         <p>anuśayārtho 'pi yadi puṣṭyarthastena mārganirvāṇālambaneṣu mithyādṛṣṭyādiṣu poṣotkarṣadarśanāt,
            nirvāṇamārgayorapi rūpādivat sāsravatvaprasaṅga iti | gatametat ||</p>
         
         
         <p>kati savitarkāḥ kati savicārā iti vistaraḥ |</p>
         
         
         <p class="bold">sālambaprathamāḥ pañca sopacārāstrayastridhā // Abhidh-d_19 //</p>
         
         
         <p>sālambanānāṃ dhātūnāṃ ye prathamāḥ pañca te savitarkāḥ savicārāḥ | 'trayastridhā';
            | ye tvantyāstrayaste tredhā | savitarkāḥ savicārāḥ | vicāramātrāścāvitarkāḥ | avicārāśca
            | kāmadhātau prathame ca dhyāne vitarko naiṣu triṣu prakāreṣu praviśati | sa khalvavitarko
            vicāramātraśca ||</p>
         
         
         <p>atrāha- yadi pañcavijñānakāyāḥ savitarkāḥ savicārāḥ kathaṃ tarhi avikalpā ityucyante
            ? brūmaḥ</p>
         
         
         <p><span class="bold">nirvikalpaguṇasvārthāḥ</span></p>
         
         
         <p>guṇaḥ svārtho yeṣāṃ te bhavanti 'guṇasvārthāḥ'; | ete hi</p>
         
         
         <p class="bold">asmārādanirūpaṇāt /</p>
         
         
         <p>avikalpā ityucyante | etau hi pradhānau vikalpau traiyadhvikadharmaviṣayau | (<span class="it">Jaini_20</span>) yogināṃ kṛtākṛtakarmāntapratyavekṣaṇā cittarakṣaṇe smṛtiḥ pradhānī bhavati | dharmasvasāmānyalakṣaṇahetuphalasaṃbandhādiṣu
            pravicayākhyaḥ prajñāsvabhāvaḥ prādhānyamanubhavati | atra tu</p>
         
         
         <p class="bold">manobhaumī smṛtiḥ pūrvo dvitīyo dhīrnirūpikā // Abhidh-d_20 //</p>
         
         
         <p>'manobhaumī'ti vartate | pañcānāṃ vijñānakāyānāṃ jātibadhirapuruṣarūpadarśanavadvṛttiḥ
            | tatrāpi ca smṛtiḥ samāhitā cāsamāhitā ca anusmṛtivikalpaḥ, ālambanābhilapanatulyatvāt
            | prajñā tvasamāhitaivābhinirūpaṇā vikalpaḥ, samāhitāyāḥ prakāraviśeṣanirūpaṇābhāvāt,
            pūrvanirūpitopalakṣaṇamātravṛttitvācca ||</p>
         
         
         <p>athaiṣāṃ ṣaṇṇāṃ vijñānakāyānāṃ kataradvijñānaṃ kiyadbhiḥ savikalpakam ? tadidamāviṣkriyate
            |</p>
         
         
         <p class="bold">vijñānapañcakaṃ kāmeṣvekena savikalpakam /</p>
         
         
         <p>svabhāvavikalpena |</p>
         
         
         <p><span class="bold">tasmādanyat tribhiḥ</span></p>
         
         
         <p>manovijñānaṃ kāmeṣu tribhiḥ savikalpakam |</p>
         
         
         <p class="bold">dhyāne prathame cāsamāhitam // Abhidh-d_21 //</p>
         
         
         <p>prathame hi dhyāne yadasamāhitaṃ manovijñānaṃ tat tribhireva |</p>
         
         
         <p><span class="bold">dvābhyāmavyagraṃ</span></p>
         
         
         <p>yatpunaḥ samāhitaṃtaddvābhyāmevābhinirūpaṇavikalpamapāsya |</p>
         
         
         <p class="bold">ekena cakṣuḥśrotratvagāśrayam /</p>
         
         
         <p>yatpunaścakṣuḥśrotratvagāśrayaṃ vijñānaṃ prathame dhyāne tadekenaiva |</p>
         
         
         <p><span class="bold">dvābhyāṃ taduparivyagraṃ</span></p>
         
         
         <p>dvitīyādiṣu dhyāneṣu dvābhyāṃ vyagramiti vartate |</p>
         
         <span class="note"><span class="it">Jaini_21</span></span>
         
         <p class="bold">ekenaiva samāhitam // Abhidh-d_22 //</p>
         
         
         <p>anusmṛtivikalpenaiva | evaṃ yāvadbhavāgram ||</p>
         
         
         <p>idamidānīṃ vaktavyam | kutra kasya ṣaṭprakāraṃ vijñānaṃ kuśalādivikalpakaṃ bhavati
            ? tadidamabhidharmagahvaraṃ prastūyate |</p>
         
         
         <p class="bold">
            ucchinnaśubhabījasya darśanaṃ savikalpakam /<br />
            kuśalaṃ nāsti vijñānamanyatra pratisandhitaḥ // Abhidh-d_23 //
            </p>
         
         
         <p>iha tāvaducchinnakuśalamūlasya pañca rūpondriyāśrayabalotpannaṃ darśakaṃ vijñānaṃ
            kuśalaṃ na vidyate, anyatra kuśalamūlapratisandhānāt |</p>
         
         
         <p><span class="bold">kāmebhyo vītarāgasya bālasyāhānidharmiṇaḥ /
               dvidhāpyakuśalaṃ nāsti</span></p>
         
         
         <p>darśakaṃ ca manovijñānaṃ ca yadyaparihāṇadharmā bhavati |</p>
         
         
         <p class="bold">kliṣṭaṃ cāryasya nottamam // Abhidh-d_24 //</p>
         
         
         <p>na cāryasyordhvabhūmyālambanaṃ kliṣṭaṃ vijñānaṃ vikalpakamasti ||</p>
         
         
         <p>kiñca,</p>
         
         
         <p class="bold">nākliṣṭāvyākṛtaṃ kiñcidūrdhvabhūmivikalpakam /</p>
         
         
         <p>na cānivṛtāvyākṛtaṃ kiñcidūrdhvabhūmivikalpakamasti |</p>
         
         
         <p class="bold">kliṣṭaṃ vikalpakaṃ cāpi nāstyadhobhūmigocaram // Abhidh-d_25 //</p>
         
         
         <p>na ca kliṣṭaṃ vijñānamadharabhūmyālambanaṃ vikalpakamasti |</p>
         
         
         <p><span class="bold">tridheha dvayamāryasya</span></p>
         
         
         <p>iha kuśalākuśalāvyākṛtaṃ darśakaṃ ca manovijñānaṃ ca vikalpakamasti |</p>
         
         
         <p class="bold">rāgiṇaḥ saśubhasya ca /</p>
         
         
         <p>avītarāgasyāpyanucchinnakuśalamūlasya pṛthagjanasya trividhaṃ dvayamasti |</p>
         
         
         <p class="bold">na śubhaṃ nāpi ca kliṣṭaṃ dvitīyādiṣu darśakam // Abhidh-d_26 //</p>
         
         <span class="note"><span class="it">Jaini_22</span></span>
         
         <p>vijñānamastīti ||</p>
         
         
         <p>idamidānīṃ vaktavyam | kathamasatyātmani śāśvate tadguṇe ca saṃskāre smṛtihetāvasati
            pratikṣaṇavinaśvareṣu ca vijñāneṣu ca parasparākṛtasaṃketeṣu pūrvānubhūto 'rthaḥ smaryate
            ? tadapadiśyate | yadyapi dattottara eṣa vādaḥ, tathāpīdaṃ śāstrānugatamārabhyate
            |</p>
         
         
         <p class="bold">
            prayogādaṅgasānnidhyātsabhāgatvācca santateḥ /<br />
            prāgvijñānānubhūte 'rthe cetasyutpadyate smṛtiḥ // Abhidh-d_27 //
            </p>
         
         
         <p>praṇidhānānubhavajñānapāṭavasātatyakāritvābhyāmasahakāritvābhyāmasahakārikāraṇasānnidhye
            santatyānukūlebhyaḥ pūrvavijñānānubhūte rūpādau vastuni smṛtirutpadyate |</p>
         
         
         <p>ātmamanaḥsaṃyogātsaṃskārāpekṣā tadutpattiriti cet | na | ātmamanaḥ- saṃyogaḥ saṃskārāṇāṃ
            śaśaviṣāṇavadasiddhatvānnityasyāsyātmanaḥ saṃskārāṇāmanupapatteḥ | saṃskārasaṃyogaśca
            sakalātmavyāpitve pradeśavṛttyabhyupagamadoṣācca | tasmāt suṣṭhūktaṃ prayogādaṅgasānnidhyādibhyaḥ
            smṛtirutpadyate paramārthasaṃvṛttiviṣayā ||</p>
         
         
         <p class="bold">
            etadviparyayāt māndyātkleśarogābhibhūtitaḥ /<br />
            jñātapūrveṣu vismṛtiḥ saṃprajāyate // Abhidh-d_28 //
            </p>
         
         
         <p>idamidānīṃ vicāryate | duḥkhadarśanaheyādinā pañca prakāreṇa vijñānena yadanubhūtaṃ
            tatkatamena smaryate ? tadidaṃ prastūyate |</p>
         
         
         <p class="bold">
            dṛṣṭaṃ dvitricatuḥpañcaprakāreṇāpi cetasā /<br />
            smaryate sattadanyaiśca nānyo 'nyaṃ vyoghadṛkkṣaye // Abhidh-d_29 //
            </p>
         
         
         <p>sarvāṇi khalu duḥkhadarśanādiheyāni pañcaprakārāṇi paramparānubhūtaṃ smaranti | ayaṃ
            tvatra niyamaḥ- 'nānyo 'nyaṃ vyoghadṛkkṣaye |'; nirodhamārgadarśanaprahātavyānubhūtaṃ
            tu nānyo 'nyaṃ smṛtipratiniyatālambanatvāt | śeṣāstu trayaḥ prakārāḥ sambhinnālambanatvānna
            pratiṣidhyante ||</p>
         
         
         <p><span class="bold">vijñānānāṃ tu pañcānāṃ yadekenānubhūyate /
               tatsmaryate 'pi cānyena</span></p>
         
         <span class="note"><span class="it">Jaini_23</span></span>
         
         <p>manovijñānenetyarthaḥ |</p>
         
         
         <p class="bold">tena khalvitarairapi // Abhidh-d_30 //</p>
         
         
         <p>manovijñānenāpi yadanubhūtaṃ tat ṣaḍbhirapi smaryate ||</p>
         
         
         <p>atha dvādaśānāṃ cittānāṃ ko 'rthaḥ kenānubhūtaḥ katibhiḥ smaryate ? dvādaśacittāni
            | kāmāvacarāṇi kuśalādīni catvāri | rūpāvacarāṇi trīṇyanyatrākuśalāt | evamārūpyāvacarāṇyetānyeva
            trīṇi | śaikṣamaśaikṣaṃ ca | smṛtirapi tatsaṃprayuktā dvādaśavidhaiva |</p>
         
         
         <p>tatra kiṃ kenānubhūtaṃ tad dvādaśabhirapi smaryate ? kāmāvacarakuśalānubhūtaṃ tad
            dvādaśavidhayā smarati | evamakuśalena | tannivṛtāvyākṛtānubhūtamaṣṭavidhayā smarati
            | kāmāvacaryā sarvayā | rūpārūpyāvacaryayānyatra nivṛtāvyākṛtānivṛtāvyākṛtāyāḥ śaikṣāśaikṣābhyāṃ
            ca | evamanivṛtāvyākṛtena | rūpāvacarakuśalānubhūtaṃ sarvābhiḥ smarati | tannivṛtāvyākṛtānubhūtaṃ
            daśabhiranyatra kāmāvacaranivṛtāvyākṛtānivṛtāvyākṛtābhyām | tadanivṛtāvyākṛtānubhūtaṃ
            daśabhiranyatrārūpyāvacaranivṛtāvyākṛtānivṛtāvyākṛtābhyām | ārūpyāvacaraḥ kuśalānubhūtaṃ
            daśabhiranyatra kāmāvacaranivṛtāvyākṛtānivṛtāvyākṛtābhyām | tannivṛtāvyākṛtānubhūtaṃ
            navabhiranyatra kāmāvacaraṃ nivṛtāvyākṛtānivṛtāvyākṛtābhyām | rūpāvacarāccānivṛtāvyākṛtāt
            | evamanivṛtāvyākṛtena | śaikṣānubhūtamekādaśabhiranyatrakāmāvacaranivṛtāvyākṛtādevamaśaikṣeṇeti
            | saṃkṣepārthastvayaṃ ślokaiḥ pradarśyate |</p>
         
         
         <p class="bold">
            dvyavyākṛtānubhūtaṃ yaccittaṃ dvādaśakādiha /<br />
            vyārūpyarūpanivṛteḥ smaryate 'ṣṭābhireva tat // Abhidh-d_31 //
            </p>
         
         
         <p>kāmadhātau nivṛtāvyākṛtānivṛtāvyākṛtābhyāṃ yadanubhūtaṃ tadaṣṭābhiḥ smaryate | rūpārūpyāvacare
            dve nivate hitvā | śekṣamaśaikṣaṃ caivamanivṛtāvyākṛtena |</p>
         
         
         <p class="bold">
            rūpārūpyāptanivṛtaśubhābhyāṃ tu krameṇa yat /<br />
            kāmāptāvyākṛte hitvā smaryate daśakena tat // Abhidh-d_32 //
            </p>
         
         
         <p>kāmāvacaranivṛtāvyākṛte hitvā |</p>
         
         <span class="note"><span class="it">Jaini_24</span></span>
         
         <p class="bold">
            rūpe tvanivṛtākhyena dṛṣṭamavyākṛtena yat /<br />
            ārūpyāvyākṛte hitvā tadanyaiḥ smaryate punaḥ // Abhidh-d_33 //
            </p>
         
         
         <p>yatkhalu rūpadhātau anivṛtāvyākṛtenānubhūtaṃ tadārūpyāvyākṛte hitvā tadanyairdaśabhiḥ
            smaryate ||</p>
         
         
         <p class="bold">
            ārūpyāvyākṛtajñātaṃ yaśceto navakena tat /<br />
            kāmāptāvyākṛte hitvā rūpāptānivṛtaṃ tathā // Abhidh-d_34 //
            </p>
         
         
         <p>gatametadaupodghātikaṃ prakaraṇam | prakṛtamevābhidhīyatām ||</p>
         
         
         <p>ya ete 'ṣṭādaśadhātava eṣāṃ kati sālambanāḥ katyanālambanāḥ katyupāttāḥ katyanupāttāḥ
            kati saṃcitāḥ katyasaṃcitāḥ ? tadidamārabhyate |</p>
         
         
         <p class="bold">cittākhyāḥ sapta sālambā dharmākhyaḥ saṃprayuktakaḥ /</p>
         
         
         <p>sālambanā iti vartate | śeṣāstvanālambanā viṣayāgrahaṇāt ||</p>
         
         
         <p><span class="bold">amūrtā dhvaninā sārdhamanupāttāḥ</span></p>
         
         
         <p>ya ete saptacittadhātavo dharmadhātvardhena sahoktāste śabdena sahānupāttāḥ | ato
            'nye</p>
         
         
         <p class="bold">nava dvidhā // Abhidh-d_35 //</p>
         
         
         <p>ye santānādhirohiṇaḥ pratyutpannāścakṣurādayastadavinirbhāgiṇaśca rūpādayaḥ | śeṣāstvanupāttāḥ
            | niścetanatvādanātmabhāvaparyāpannatvācca | śeṣā ye bāhyāḥ kāyendriyasaṃtānavyatirekavartinaste
            'nupāttā iti siddham ||</p>
         
         
         <p>kati bhūtāni kati bhautikāḥ ? tatrāpyucyate |</p>
         
         
         <p><span class="bold">spṛśyaṃ dvidhā</span></p>
         
         
         <p>atra bhūtāni catvāri bhautikaṃ ca gurutvādisaptaprakāram |</p>
         
         <span class="note"><span class="it">Jaini_25</span></span>
         
         <p class="bold">sadharmāṃśāḥ saha tā nava bhautikāḥ /</p>
         
         
         <p>saha dharmadhātvaṃśenāvijñaptyākhyena 'saha tā nava bhautikāḥ'; ||</p>
         
         
         <p>evaṃ kati mūrtāḥ ?</p>
         
         
         <p><span class="bold">daśa sāvayavā mūrtāḥ</span></p>
         
         
         <p>śeṣāstvamūrtāścakṣurvijñānadhātvādayaḥ |</p>
         
         
         <p class="bold">ta eva daśa saṃcitāḥ // Abhidh-d_36 //</p>
         
         
         <p>paramāṇusaṃghātā ityarthaḥ | ta evāṣṭau cakṣurvijñānadhātvādayo hitvā śeṣā daśa saṃcitāḥ
            ||</p>
         
         
         <p>kati cchettāraḥ kati cchedyāḥ, kati dagdhāraḥ kati dāhyāḥ, kati tolayitāraḥ kati tolyāḥ
            ? tadidamatrocyate |</p>
         
         
         <p class="bold">
            rūpagandharasasparśāścchetṛcchedyātmakā matāḥ /<br />
            dāhakāstolakāścaite dāhyāstolyāsta eva vā // Abhidh-d_37 //
            </p>
         
         
         <p>'vā'; śabdo matavikalpārthaḥ | keṣāñcittejodhātureva dagdhā gurutvameva tolyam ||</p>
         
         
         <p>kati vipākajāḥ katyaupacayikāḥ ?</p>
         
         
         <p class="bold">pañca rūpīndriyātmāno vipākopacayātmakāḥ /</p>
         
         <span class="note"><span class="it">Jaini_26</span></span>
         
         <p>vipākakāraṇahetvadhīnajanmatvāt naiṣyandikāni cakṣurādīni pañca na vidyante | mṛtasya
            vipākajavyatiriktatanniṣyandābhāvāt | tatra vipākahetorjātā vipākajāḥ, madhyapadalopaṃ
            kṛtvā gorathavat |</p>
         
         
         <p><span class="bold">amūrtā naupacayikāḥ</span></p>
         
         
         <p>saptacittadhātavo dharmadhātuścāmūrtā naiṣyandikavipākajāstu vidyante sabhāgavipākahetubalotpatteḥ
            |</p>
         
         
         <p><span class="bold">tridhā śeṣāḥ</span></p>
         
         
         <p>rūpadhātvādyāścatvārastriprakārā ye kāyendriyasahavartinaste tridhā | bāhyāḥ te dvidhā
            |</p>
         
         
         <p class="bold">dhvanirdvidhā // Abhidh-d_38 //</p>
         
         
         <p>śabdastu vipākajo nāstītyāgamaḥ | yuktirapīcchātastatpravṛtteḥ ||</p>
         
         
         <p>idānīmidamucyate | yaścakṣurdhātunā samanvāgataḥ samanvāgamaṃ pratilabhate cakṣurvijñānadhātunāpi
            saḥ ? yo vā cakṣurvijñānardhātunā cakṣudhātunāpi saḥ ? āha | nātraikāṃśaḥ | yasmāt</p>
         
         
         <p class="bold">cakṣustadupalabdhiśca pṛthagvā saha vāpnuyāt /</p>
         
         <span class="note"><span class="it">Jaini_27</span></span>
         
         <p>cakṣurdhātuṃ tāvallabhate na cakṣurvijñānadhātum | kāmadhātau krameṇa cakṣurindriyaṃ
            pratilabhamānaḥ, ārūpyadhātucyutaśca dvitīyādiṣu dhyāneṣūpapadyamānaḥ | syāccakṣurvijñānadhātunā
            na cakṣurdhātunā | dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ | tataścyutaścādhastādupapadyamānaḥ
            | ubhābhyāmapi- ārūpyadhātucyutaḥ kāmadhātau brahmaloke copapadyamānaḥ | nobhābhyām-
            etānākārān sthāpayitvā |</p>
         
         
         <p>yaścakṣurdhātunā samanvāgataḥ cakṣurvijñānadhātunāpi saḥ ? catuṣkoṭikāḥ | prathamā-
            dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ | dvitīyā- kāmadhātāvalabdhavihīnacakṣuḥ
            | tṛtīyā- kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca
            paśyan | caturthī- etānākārān sthāpayitvā ||</p>
         
         
         <p>gatametat | prakṛtamidānīmanuvartyatām | katyādhyātmikāḥ kati bāhyāḥ ?</p>
         
         
         <p><span class="bold">dvādaśādhyātmikā jñeyāḥ</span></p>
         
         
         <p>pañcendriyātmikaḥ saptacittadhātavaśca, ahaṃkārasanniśrayatvāt | "ātmanā hi sudāntena
            svargaṃ prāpnoti paṇḍitaḥ |" iti |</p>
         
         
         <p class="bold">bāhyāṣṣaḍviṣayātmakāḥ // Abhidh-d_39 //</p>
         
         
         <p>kati darśanaheyāḥ kati bhāvanāheyāḥ katyaheyāḥ ? tadārabhyate |</p>
         
         
         <p><span class="bold">trayo 'ntyāstrividhāḥ</span></p>
         
         
         <p>manodhāturmanovijñānadhāturdharmadhātavastriprakārāḥ | aṣṭāśītyanuśayasahacariṣṇavastatprāptayaśca
            darśanaheyāḥ |</p>
         
         <span class="note"><span class="it">Jaini_28</span></span>
         
         <p class="bold">śeṣā bhāvanāpathasaṃkṣayāḥ /</p>
         
         
         <p>ye sāsravāḥ | ye tvanāsravāste 'praheyā nirdoṣatvāt ||</p>
         
         
         <p class="bold">na rūpamasti dṛggheyaṃ nākliṣṭaṃ nāvikalpakam // Abhidh-d_40 //</p>
         
         
         <p>pṛthagjanatvamiti cet | na | tasyānivṛtāvyākṛtatvāta, samucchinnakuśalamūlavītarāgāṇāmapi
            tatsamanvāgamāt | āpāyikaṃ ca kāyavākkarmarūpasvabhāvaṃ tadapyāryamārgavirodhitvādvihīnaṃ
            na tu prahīṇaṃ tasmādubhayaṃ na darśanaheyaṃ satyeṣvavipratipatteḥ | duḥkhadharmajñānakṣāntau
            pṛthagjanatvaprasaṃgācca |</p>
         
         
         <p>pañcavijñānakāyā avikalpakāste 'pi na darśanaheyāḥ ||</p>
         
         
         <p>kati sabhāgāḥ kati tatsabhāgāḥ ?</p>
         
         
         <p class="bold">sabhāga eva dharmākhyaḥ śeṣāstūbhayathā smṛtāḥ /</p>
         
         
         <p>dharmadhātuvarjyā anye dhātavo dvidhā | sabhāgāstatsabhāgāśca ||</p>
         
         
         <p>kaḥ punaḥ sabhāgārthaḥ ko vā tatsabhāgārthaḥ ?</p>
         
         
         <p class="bold">sabhāgastatsabhāgatve svakriyābhāktu tulyate // Abhidh-d_41 //</p>
         
         <span class="note"><span class="it">Jaini_29</span></span>
         
         <p>yaḥ svakriyāṃ bhajate sa sabhāga ityucyate | yaḥ svakriyāvirahitaḥ sa tatsādṛśyamātrabhajamānatvāt
            tatsabhāga ityākhyāyate |</p>
         
         
         <p>atra sabhāgastrividhaḥ | adhvasu svakriyābhedena vācyaḥ | evaṃ tatsabhāgaḥ kriyāvirahito
            vācyaḥ | anutpattidharmakaṃ caturthamiti kāśmīrāḥ ||</p>
         
         
         <p>kati dṛṣṭiḥ kati na dṛṣṭiḥ ?</p>
         
         
         <p class="bold">cakṣuḥ sadharmadhātvaṃśaṃ navadhā dṛṣṭirūcyate /</p>
         
         
         <p>cakṣustāvalloke 'pi dṛṣṭiriti pratītam | dharmadhātorapi pradeśo dṛṣṭisvabhāvo 'ṣṭavidhaḥ
            kliṣṭākliṭaprajñātmakaḥ | śeṣastu na dṛṣṭiḥ |</p>
         
         
         <p class="bold">pāñcavijñānakī prajñā na dṛṣṭiranitīraṇāt // Abhidh-d_42 //</p>
         
         
         <p>nitīrikā hi dṛṣṭayo vicāraṇāśrayāt | sā tvavikalpikā jaḍasvabhāvā | atyalpamidamucyate
            | manovijñānabhaumyanirāsādisaṃprayuktā na dṛṣṭirityupasaṃkhyātavyam ||</p>
         
         
         <p>kathaṃ punaretāḥ prajñāḥ paśyanti ? tadidamāviṣkriyate |</p>
         
         
         <p class="bold">
            sameghāmegharātryahnordṛśyaṃ cakṣuryathekṣate /<br />
            kliṣṭākliṣṭadṛśau tadvacchaikṣāśaiṃkṣe ca paśyataḥ // Abhidh-d_43 //
            </p>
         
         <span class="note"><span class="it">Jaini_30</span></span>
         
         <p>yathā sameghāyāṃ timirapaṭalāvaguṇṭhitacandranakṣatracakraprāyāṃ rajanyāṃ rūpāṇi dṛśyante
            tathā kliṣṭāḥ pañcadṛṣṭayo jñeyaṃ paśyanti | yathā tu vigatarajāṃsi niśākarakiraṇāṃśukāvaguṇṭhitāyāṃ
            triyāmāyāṃ rūpāṇi dṛśyante, tathā laukikī samyagdṛṣṭiḥ paśyati | yathā tu meghapaṭalāvaguṇṭhite
            divākarakiraṇānudbhāsite divase rūpāṇi dṛśyante tadvacchaikṣī dṛṣṭiḥ paśyati | yathā
            tu dravyakanakarasāvasekapiñjaradinakarakiraṇaprotsāritatimirasaṃcaye divase cakṣuṣmato
            devadattasya rūpaṃ cakṣurīkṣate, tathā buddhānāmarhatāṃ prajñācakṣuravidyākleśopakleśamaladūṣikātimirapaṭalavarjitaṃ
            jñeyaṃ paśyatīti |</p>
         
         
         <p>abhidharmadīpe vibhāṣāprabhāyāṃ vṛttau prathamasyādhyāyasya tṛtīyaḥ pādaḥ ||</p>
         
         <span class="note"><span class="it">Jaini_31</span></span>
         
         <p>prathamādhyāye</p>
         
         
         <p>caturthapādaḥ |</p>
         
         
         <p>āha | yaduktam- cakṣurdarśanamaṣṭaprakārā ca prajñā dṛṣṭiriti | atha vijñānaṃ paśyatyatha
            na paśyati ? yadi paśyati daśadharmā dṛṣṭisvabhāvā bhavanti | atha na paśyati dārṣṭāntikapakṣastarhyujjhito
            bhavati | devā enaṃ grahīṣyanti grahītavyaṃ cenmaṃsyante |</p>
         
         
         <p>yattūktaṃ daśadharmā dṛṣṭisvabhāvāḥ prāpnuvantītyatra vijñānasya mukhyadarśanakalpanāpratiṣedhamupariṣṭāt
            kariṣyāmaḥ | idaṃ tu vaktavyam | cakṣuścakṣurvijñānaprajñāsāmagrīṇāṃ kaḥ paśyati ?
            kutaḥ saṃśaya iti cet | sarvatra doṣadarśanāt | yadi tāvaccakṣuḥ paśyati yāvatkāyaḥ
            spṛśati tato yugapat sarvaviṣayopabhogaprasaṃgaḥ | atha cakṣurvijñānaṃ paśyati kastarhi
            vijānāti ? vyavahitamapi kiṃ na paśyati, apratighatvāt ? atha prajñā paśyati śrotravijñānādiṣvapi
            prajñā vidyata iti tatrāpi darśanaprasaṃgaḥ | atha cakṣurādisāmagrī paśyati sāpi khalu
            cakṣurādisāmagryaṅgavyatiriktā svabhāvakriyābhāvānna vidyate |</p>
         
         
         <p>cakṣurādisāmagryaṅgānāmapi pratyekaṃ darśanaśaktikriyābhāvo 'ndhaśatavadityasattvam
            | sarvasāmagrīṇāṃ sarvakāryakaraṇāpattitvāt, viśeṣābhāvāt |</p>
         
         
         <p>hetupratyayasāmagrīṃ pratītya kriyāmātraṃ vijñānamutpadyata iti cet | na | janikartṛbhāve
            janmakriyāsvātantryānupapatteḥ, naśyādivat | hetupratyayānāṃ paratantrāṇāṃ svātmanyavasthitānāṃ
            nirātmakānāṃ nirātmakakaraṇaśaktyayogāt |</p>
         
         
         <p>kiñca, vijñeyābhāve vijñānānupapatteḥ, dāhyadahanavat |</p>
         
         
         <p>kiñca, vijñānakriyāśritābhāve tadabhāvāccitrakuḍyavat | janmanāśayorddharmidharmatve
            viruddhānāmanyataropapattirvināśasya vā sajātihetutvaprasaṃgaḥ | yajjātyanuvṛttistadbījamiti
            cet | na | kuśalākuśalādicittanirodhe bījatvānupapatteḥ, sāmagrīpakṣotsargātsāṃkhyamatābhyupagamadoṣācca
            | teṣāmapi pradhānākhyādbījādekasmānnirapekṣātsarvaṃ saṃbhavati | nimittāntarāpekṣā
            śaktaśakteriti cet | na | akṣaṇikatvadoṣāt | sarvasāmagryaṅgabījābhyupagame kāryasvabhāvādivaicitryaprasaṃgaḥ
            | tasmānnirdoṣaḥ pakṣo vaktavyaḥ | so 'yaṃ prakramyate |</p>
         
         <span class="note"><span class="it">Jaini_32</span></span>
         
         <p class="bold">
            cakṣuḥ paśyati vijñānaṃ vijānāti svagocaram /<br />
            ālocanopalabdhitvādviśeṣaḥ sumahāṃstayoḥ // Abhidh-d_44 //
            </p>
         
         
         <p>cakṣurdravyaṃ hi draṣṭṛsvabhāvam | tasya hetupratyayasāmagrīparigrahaprabodhitaśakteḥ
            rūpadarśanakriyāmātramutpadyate | dravyakriyayoścānyatvaṃ siddhasādhyamānarūpatvānnirapekṣasāpekṣavyapadeśitvācca
            draṣṭavyam | tatra cakṣurmūrtikriyāvadvijñānādhiṣṭhitaṃ darśanakriyāmārabhate | na
            vijñānaśūnyam | yathaiva cakṣurvijñānamālocanādhiṣṭhitakriyaṃ vijānāti, na kevalam,
            paramparānugrahabalāddhyanayoḥ pradīpādipratyayāntaraparigṛhītayoryugapadekasmin viṣaye
            vṛttilābho bhavati |</p>
         
         
         <p>yastvetadatipatyaivaṃ kalpayati- 'kāraṇabhūtābhyāṃ prāgutpannābhyāṃ cakṣūrūpābhyāṃ
            kāryabhūtaṃ vijñānaṃ sahaikasmin kāle nāvatiṣṭhate'; iti tasya sakṣādviṣayānubhavanābhāvādanumānāgamābhāvaprasaṃgaḥ
            | anubhavajñāne cāsati manovijñānasmṛtigocarābhāvādanutpattiprasaṃgaḥ | niyataviṣayasmaraṇābhāvācca
            | tasmādvijñānaṃ niyatāśrayālambanalabdhapratiṣṭhaṃ sahakārikāraṇasāmagrīsannipātopajanitakriyaṃ
            sākṣādviṣayamupalabhate | cakṣurapyālocayati pradīpastatkālamevāvabhāsayati | ya ete
            vijñānacakṣūrūpādayaḥ svahetusāmagrīprabodhitaśaktayaḥ te viṣayaprativijñaptyālocanāvabhāsanākhyāṃ
            yugapat saudhīṃ saudhīṃ vṛttiṃ pratipadyanta iti yuktimatī nītiḥ |</p>
         
         
         <p>tasmātsatsvapyanyeṣu pratyayeṣu darśanakriyāyāścakṣuṣaḥ prādhānyāt, tadevāñjasā paśyatītyucyate
            | yathā vā devadattaḥ sthālījalajvalanataṇḍulādiṣu satsvapi pāke pravartamāne svasyāmadhiśrayaṇodakāsecanataṇḍalāvapanadarvīparighaṭṭanācāmanisrāvaṇakriyāyāṃ
            labdhasāmarthyaḥ sādhanasanniyoge ca paraprāptaiśvaryo devadattaḥ prādhānyātpacatātyucyate
            | yadā punastaṇḍulānāṃ (<span class="it">Jaini_33</span>) vikledo vivakṣitaḥ pāko vā tadā jalānalayoḥ prādhānyādvyapadeśo bhavatyambu kledayatyagniḥ
            pacatīti | tasmātsāmagryāṃ satyāṃ darśane pravartamāne prādhānyāccakṣuḥ paśyatītyucyate
            | kathaṃ prādhānyamiti cet ? tatprakarṣe darśanaprakarṣāt | tulye hi prathamadhyānacakṣurvijñāne
            dvitīyādiṣu cakṣuṣprakarṣāddarśanaprakarṣo dṛśyata iti | tasmādyuktam- "cakṣuḥ paśyati
            nayanaṃ paśyati manasi tu bhaktyā prajñāvṛttirupacaryate manasā paśyati" iti |</p>
         
         
         <p>tatrayaduktaṃ kośakāreṇa- "kimidamākāśaṃ khādyate | sāmagrayāṃ hi satyāṃ dṛṣṭamityupacāraḥ
            pravartate | tatra kaḥ paśyati ?" iti | tadatra teta bhadantena sāmagryaṅgakriyāpaharaṇaṃ
            ? kriyate | abhidharmasaṃmohāṅkasthānenātmāpyaṅkito bhavatyayogaśūnyatāprapātābhimukhyatvaṃ
            pradarśitamiti ||</p>
         
         
         <p>kiṃ punarekenāpi cakṣaṣā paśyati, āhosvid dvābhyāmeveti ? nātra niyamaḥ | yasmāt</p>
         
         <span class="note"><span class="it">Jaini_34</span></span>
         
         <p class="bold">ekasya cakṣuṣaḥ kāryaṃ vijñānamathavā dvayoḥ /</p>
         
         
         <p>iti dvicandradarśanādervijñānasya .......... ||</p>
         
         
         <p>prāptagrāhīṇi āhosvidaprāptagrāhīṇīti ? taducyate |</p>
         
         
         <p class="bold">aprāpyārthaṃ manaścakṣuḥ śrotraṃ ca trīṇyato 'nyathā // Abhidh-d_45 //</p>
         
         
         <p>ghrāṇarasanakāyendriyāṇi prāptagrāhīṇītyarthaḥ ||</p>
         
         
         <p>atra kāṇādaḥ paśyati | nāprāptagrāhīṇīndriyāṇi | cakṣuṣo hi raśmirgatvā paśyati |
            śrotraṃ tra sarvagataṃ prāpyaiva sarvaṃ śrṛṇoti | taṃ pratīdamucyate |</p>
         
         
         <p class="bold">aprāptagrāhiṇaḥ siddhā dūrāsannasamagrahāt /</p>
         
         
         <p>yāvatā hi kālena devadattaḥ svapāṇitalalekhāṃ paśyati tāvataiva candralekhām | na
            cāyaṃ gatimatāṃ dharmaḥ | gatimanto hi devadattādayo dūraṃ cirādgacchantyāsannaṃ kṣipramiti
            | na | pradīpavat tatsiddheḥ |</p>
         
         
         <p><span class="bold">pradīpādiprabhāvaścet</span></p>
         
         
         <p>yathā khalu yāvatā kālena pradīpo nediṣṭhaṃ rūpamabhivyanakti tāvatā daviṣṭhaṃ tadvaditi
            | tatra pratyavasthānam-</p>
         
         
         <p class="bold">na samaṃ tatsamudbhavāt // Abhidh-d_46 //</p>
         
         <span class="note"><span class="it">Jaini_35</span></span>
         
         <p>yadi pradīpo gacchet, tatrāpyeṣa doṣaḥ prasajyeta | prabhādimadhyānteṣu ca tāpaviśeṣadarśanāt
            tadekatvāsiddhiḥ | tasya punaḥ pratītya yugapat sarvapradīpaprabhāmupādāya rūpaparamāṇūnāmutpattistasyaiṣa
            doṣo nāsti ||</p>
         
         
         <p class="bold">sarvagrahaprasaṃgaścennāyaskāntādidarśanāt /</p>
         
         
         <p>yadyaprāptagrāhi cakṣuḥ brahmaloke brahmāṇaṃ kasmānna paśyati ? tatredamucyate | nāyaskāntavattatsiddheḥ
            | yathā tulye 'pyaprāptākarṣaṇe na prācīno 'yaskānto maṇirudīcīnamayaḥ samākarṣati
            tadvaditi ||</p>
         
         
         <p>atra punarvindhyavāsī paśyati sarvagatatvamindriyāṇām | taṃ pratīdamucyate |</p>
         
         
         <p class="bold">sarvagatvādadoṣaścennāyogāttilatailavat // Abhidh-d_47 //</p>
         
         
         <p>ko hyanunmatto brūyāttileṣu tailaṃ sarvagatamastīti ? tadvakcakṣuḥśrotrādyadhiṣṭhānebhyo
            bahirindriyāṇi kaḥ kalpayedamūḍhacetāḥ ?</p>
         
         
         <p>idaṃ vaktavyam | yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānāni
            ekabhaumāni, āhostidanyabhaumikānyapi ? sarveṣāmaniyamaḥ | tatra kāmadhātūpapannasya
            tāvat svena cakṣuṣā svāni rūpāṇi paśyataḥ sarvaṃ svabhaumam | tasyaivāsya dhyānacakṣuṣā
            svarūpāṇi paśyataḥ kāyarūpe svabhūmike dvayaṃ prathamāddhyānāt | prathamadhyānabhūmīni
            paśyato rūpāṇyapi tatratyāni | dvitīyadhyānacakṣuṣā samīkṣamāṇasya kāyarūpe svabhūmike,
            cakṣurdvitīyād dhyānāt, vijñānaṃ prathamāt | prathamadhyānabhūmīni paśyato vijñānarūpe
            prathamāddhyānāt, kāyaḥ kāmāvacaraḥ, cakṣurdvitīyāddhyānāt | dvitīyadhyānabhūmīni
            paśyataścakṣūrūpe dvitīyadhyānabhūmike kāyaḥ kāmāvacāro vijñānaṃ prathamadhyānāt |
            evaṃ tṛtīyacaturthadhyānabhūmikena cakṣuṣā tadbhūmikādharabhūmikāni rūpāṇi paśyato
            vijñātavyam | prathamadhyānopapannasya svena cakṣuṣā svānarūpāṇi paśyataḥ sarvaṃ svabhūmikam
            | adharāṇi rūpāṇi paśyatastrayaṃ svabhūmikaṃ rūpāṇi kāmāvacarāṇi | dvitīyadhyānacakṣuṣā
            svāni rūpāṇi paśyatastrayaṃ svabhūmikaṃ cakṣurdvitīyāt | kāmāvacarāṇi paśyataḥ kāyavijñāne
            svabhūmike, kāmāvacarāṇi rūpāṇi, cakṣurdvitīyāt | dvitīyadhyānabhūmīni paśyataścakṣūrūpe
            tadbhūmike śeṣaṃ svabhūmikam evaṃ tṛtīyādidhyānacakṣuṣā yojyam | dvitīyādidhyānopapannasya
            svaparacakṣurbhyāṃ svaparabhūmikāni rūpāṇi paśyato yathāsaṃbhavaṃ draṣṭavyam ||</p>
         
         <span class="note"><span class="it">Jaini_36</span></span>
         
         <p>niyatastvayam-</p>
         
         
         <p class="bold">
            na hyūrdhvaṃ cakṣuṣaḥ kāyo na rūpaṃ nākṣijaṃ manaḥ /<br />
            vijñānasya tu netrārthastau ca kāyasya savaṃtaḥ // Abhidh-d_48 //
            </p>
         
         
         <p>pañcabhaumāni kāyacakṣūrūpāṇi dvayoḥ savitarkasavicārayorbhūmyoścakṣurvijñānam | tatra
            yadmūmikaḥ kāyastadbhūmikamūrdhvabhūmikaṃ vā cakṣurbhavati na tvadhobhaumikam | yadbhūmikaṃ
            cakṣustadbhūmikamadharabhūmikaṃ vāsya rūpaṃ gocarī bhavati nordhvabhūmikam | evaṃ
            cakṣurvijñānaṃ nādharime cakṣuṣi saṃmukhībhavati | asya tu cakṣurvijñānasya rūpaṃ
            sarvato viṣayībhavati | kāyasyāpyubhe rūpavijñāne sarvato bhavata iti ||</p>
         
         
         <p>evaṃ</p>
         
         
         <p class="bold">
            nopariṣṭācchru teḥ kāyo na śabdo na svakaṃ manaḥ /<br />
            vijñānasya tu nihrādastau ca kāyasya sarvataḥ // Abhidh-d_49 //
            </p>
         
         
         <p>ghrāṇādīnāṃ punaḥ</p>
         
         
         <p><span class="bold">trayāṇāṃ trīṇyapi svāni</span></p>
         
         
         <p>kāyagandhādiviṣayavijñānāni svabhūmikānyeva | utsargasyāyamapavādaḥ kriyate |</p>
         
         
         <p class="bold">tanorvijñānamapyadhaḥ /</p>
         
         
         <p>kāyaspṛṣṭavye svabhūmike eva | kāyavijñānaṃ tu keṣāñcidadharabhūmikam | yathā dvitīyādidhyānopapannānāmiti
            |</p>
         
         
         <p><span class="bold">manastvaniyataṃ</span></p>
         
         
         <p>samāpattyupapattikāleṣu kāyasya sarvato bhāvāt | traikālikādhvanirmuktasarvadharmaviṣayitvāt
            ||</p>
         
         
         <p>kimarthaṃ punarayamalpārthaḥ sumahāgranthasandarbhavidhirārabhyata iti ? (<span class="it">Jaini_37</span>) kośakṛdācaṣṭe- nahyatra kiñcitphalamutprekṣyata iti | taṃ pratīdaṃ phalamādarśyate
            | tatra khalu</p>
         
         
         <p class="bold">yogivaiśvarūpyaṃ pradarśitam // Abhidh-d_50 //</p>
         
         
         <p>etadvaiśvarūpyaṃ yogināṃ yadanyataḥ kāyo 'nyataścakṣuranyataḥ rūpamanyato vijñānaṃ
            gṛhītvā paśyanti | vibhūni ca śarīrāṇi nirmāya manojavayā ṛddhyā gatvā buddhā bhagavanto
            yathecchaṃ lokadhātvantareṣu vineyānāṃ buddhakāryaṃ kurvaṃti | divyābhyāṃ cakṣuḥśrotrābhyāṃ
            rūpāṇi dṛṣṭvā śabdāṃśca śrutvā yathecchaṃ yugapadanekāni pāñcagatikāni śarīrāṇi nirmāyānekagatidhātvantareṣu
            vineyakāryaṃ kurvantīti |</p>
         
         
         <p>gatametat prāsaṅgikaṃ prakaraṇam ||</p>
         
         
         <p>idamadhunā vācyam | skandhopādānaskandhayoḥ kaḥ prativiśeṣaḥ ? taducyate | skandhāstribhiḥ
            satyaiḥ saṃgṛhītāḥ | yasmāt</p>
         
         
         <p class="bold">
            sāsravānāsrāḥ skandhā ye tūpādānasaṃjñitāḥ /<br />
            sāsravā eva te jñeyāstatsācivyakriyādibhiḥ // Abhidh-d_51 //
            </p>
         
         
         <p>kāraṇairiti vākyādhyāhāraḥ | tasmādupādānaskandhāḥ satyadvayasaṃgṛhītāḥ | nirodhasatyaṃ
            tu skandhalakṣaṇānupapatteḥ skandhalakṣaṇavyatiriktamiti draṣṭavyam ||</p>
         
         
         <p><span class="bold">adhvādyāḥ skandhaparyāyāḥ</span></p>
         
         
         <p>adhvānaskandhāḥ saṃskṛtāḥ kathāvastvityevamādayaḥ |</p>
         
         
         <p class="bold">dharmādyā vastunaḥ sataḥ /</p>
         
         <span class="note"><span class="it">Jaini_38</span></span>
         
         <p>sat vastu dharmo dravyamāyatanaṃ dhāturityevamādayaḥ |</p>
         
         
         <p class="bold">ye tu sāsravasaṃjñāste proktā duḥkhādināmabhiḥ // Abhidh-d_52 //</p>
         
         
         <p>duḥkhaṃ loko bhavaḥ samudaya ityevamādibhirnāmabhiḥ śabdayante ||</p>
         
         
         <p>atha kasmāccakṣuḥśrotraghrāṇānāṃ dvitve satyekadhātutā ? tadārabhyate-</p>
         
         
         <p><span class="bold">svātmyagocarakāryāṇāmekatvādekadhātutā /
               cakṣurādidvibhāve 'pi</span></p>
         
         
         <p>trayāṇāmapi khalveteṣāmekasvabhāvatvādekagocaratvādekakāryatvācca dvitve 'pi satyekādhipatyaṃ
            caikadhātutā ca nirvartete |</p>
         
         
         <p class="bold">dvyutpattiḥ karmatritvaśāt // Abhidh-d_53 //</p>
         
         
         <p>ye tu kathayanti "śobhārthaṃ tu dvayodbhavaḥ" iti teṣāṃ ślīpadagaṇḍaprabhṛtīnām atiśobhārthamutpattirityāpannam
            ||</p>
         
         <span class="note"><span class="it">Jaini_39</span></span>
         
         <p>idamidānīṃ vācyam | cakṣurādikāraṇasāmagrīsannidhāne sati cakṣurvijñānotpattau kasmāccakṣuḥśrotrādivijñānamityucyate
            ? tatra visarjanaṃ kriyate-</p>
         
         
         <p class="bold">
            asādhāraṇavaiśiṣṭyādaiśvaryādāntaraṅgayataḥ /<br />
            satyapyanekahetutve vijñānaṃ tairviśeṣyate // Abhidh-d_54 //
            </p>
         
         
         <p>cakṣurādīndriyaviśeṣādvijñānaviśeṣo dṛṣṭaḥ | cakṣurādīnāṃ ca caturbhiḥ kāraṇairīśitvaṃ
            dṛṣṭam | asādhāraṇakāraṇatvena cāntaraṅgya iti ||</p>
         
         
         <p>atrāha | atha kasmāt sarvapadārthānāṃ dravyasvabhāvatve nirvāṇameva paramārthato dravyamityucyate
            yato dharmadhātureva tadyogāddravyavānityākhyāyate | kasmācca sarvasaṃskṛtānāṃ kṣaṇikatve
            sati traya evāntyā dhātavaḥ kṣaṇikā ityucyante ? tadubhayaṃ pradarśyate |</p>
         
         
         <p class="bold">
            nityatvātkuśalatvācca nirvāṇaṃ dravyamañjasā /<br />
            sāradravyena tenaiko dharmākhyo dravyavānmataḥ // Abhidh-d_55 //
            </p>
         
         <span class="note"><span class="it">Jaini_40</span></span>
         
         <p class="bold">
            prathamaṃ nirmalaṃ cittamasābhāgyātkṣaṇaḥ smṛtaḥ /<br />
            tenādbhutakṣaṇenaite kṣaṇikāḥ paścimāstrayaḥ // Abhidh-d_56 //
            </p>
         
         
         <p>kiṃ punarete cakṣurādayastulyaṃ viṣayaṃ gṛhṇanti, āhosvinnyūnamavikaṃ vā ? tadāviṣkriyate-</p>
         
         
         <p class="bold">ghrāṇaṃ jihvā ca kāyaśca tulyārthagrāhyadastrayam /</p>
         
         
         <p>dvayoścakṣuḥśrotrayoraniyama ityākhyātaṃ bhavati ||</p>
         
         
         <p>kiṃpunareṣāṃ cakṣurvijñānādīnāṃ sahaja evāśrayaḥ, āhosvidatīto 'pi ? taducyate |</p>
         
         
         <p><span class="bold">paścimasyāśrayo 'tītaḥ</span></p>
         
         
         <p>manovijñānasya kriyāvato nityamāśrayo 'tītaḥ |</p>
         
         
         <p class="bold">pañcānāṃ taiḥ sahāpi ca // Abhidh-d_57 //</p>
         
         
         <p>pañcānāṃ vijñānakāyānāṃ taiḥ sahāpi cātītaśceti 'ca'śabdāt |</p>
         
         
         <p>evaṃ catuṣkoṭika ārabhyate | ye dharmā vijñānaniśrayāḥ samanantarā api te ? praśnaścatuṣkoṭikaḥ
            | niśraya eva cakṣurādayaḥ | samanantarā eva vedanādayaḥ | ubhayaṃ samanantaraniruddhaṃ
            vijñānam | nobhayametānākārān sthāpayitvā ||</p>
         
         
         <p>idamidānīmabhidharmasarvasvaṃ kośakārakasmṛtigocarātītaṃ vaktavyam | athaiṣāmaṣṭādaśānāṃ
            dhātūnāṃ katamaṃ niśrayaṃ niśrityānāsraveṇa mārgeṇa katamo dhāturnirudhyate !</p>
         
         <span class="note"><span class="it">Jaini_41</span></span>
         
         <p class="bold">
            niśritya khalvanāgamyaṃ niśrayāṃścaturo 'tha vā /<br />
            anāsraveṇa mārgeṃṇa cakṣurdhāturnirudhyate // Abhidh-d_58 //
            </p>
         
         
         <p>navasu bhūmiṣu khalvanāsravo mārgaḥ | cakṣurdhātustu pañcabhūmikaḥ | tatra prajñāvimuktasyālabdhadhyānasyāryasyānāgamyaṃ
            niśritya cakṣurdhāturnirudhyate | nirodhamārgajñānātmakasya tridhātupratipakṣatvāddhyānalābhinaḥ
            punaścaturo niśrayānniśritya dhyānāntarikāyāḥ prathamena grahaṇāt ||</p>
         
         
         <p class="bold">anāgamyaṃ tu niśritya gandhadhāturnirudhyate /</p>
         
         
         <p>dhyānālābhinastannirodhāt |</p>
         
         
         <p class="bold">manodhāturanāgamyaṃ yadi vā saptaniśrayāt // Abhidh-d_59 //</p>
         
         
         <p>catvāri dhyānāni trīṃścārūpyān, tasya traidhātukatvāt ||</p>
         
         
         <p class="bold">anāgamyaṃ tathaivādyaṃ cakṣurvijñānasaṃjñakaḥ /</p>
         
         
         <p>nirudhyata iti vartate | tasya kāmaprathamadhyānasamāpannatvāt |</p>
         
         
         <p class="bold">dharmadhātorvicitratvādyathāyogaṃ vinirdiśet // Abhidh-d_60 //</p>
         
         
         <p>dharmadhātuḥ khalu kaścitkāmāvacara eva yathā pratighādayaḥ | kaścitkāme prathamadhyānayoryathā
            vitarkavicārādayaḥ | kaścitkāme prathamadvitīyadhyānayoryathā prītiḥ | kaścitkāme
            tṛtīyadhyānayoryathā sukhendriyam | kaścittraidhātuko yathā jīvitendriyādayaḥ | ata
            ucyate 'yathāyogaṃ vinirdi śet | evamanyānapi dhātūnanenaiva yathoktena nyāyena 'yathāyogaṃ
            vinirdiśet'; iti ||</p>
         
         
         <p>idamidānīmanyadvaktavyam | yadā pṛthagjanaścakṣurdhātuṃ rūpāptaṃ parijānāti tadā katamāddhātorvairāgyamāpnoti
            ? kati ca kutratyānanuśayān jahāti ? kāni ca saṃyojanāni paryādāya jahāti ? tadāviṣkriyate-</p>
         
         
         <p class="bold">
            cakṣurdhātuṃ hi rūpāptaṃ parijānan pṛthagjanaḥ /<br />
            kṛtsnādrūpamayāddhātorvairāgyamadhigacchati // Abhidh-d_61 //
            </p>
         
         
         <p class="bold">
            tasmādanuśayāndhātorekatriṃśajjahāti ca /<br />
            paryādatte na kiñcittu saṃyojanamasau tadā // Abhidh-d_62 //
            </p>
         
         
         <p>anuśayānāṃ hi dhātuparicchedo na saṃyojanānām |</p>
         
         <span class="note"><span class="it">Jaini_42</span></span>
         
         <p class="bold">rūpavairāgyamāpnoti jahātyanuśayatrayam /</p>
         
         
         <p>satkāyadṛṣṭiśīlavrataparāmarśavicikitsākhyaṃ rūpadhātuparyāpannam |</p>
         
         
         <p class="bold">tadā saṃyojanaṃ tvāryaḥ paryādatte na kiñcana // Abhidh-d_63 //</p>
         
         
         <p>anuśayatrayaṃ kataradāryo jahāti bhavarāgamānāvidyākhyam ? bhāvanāprahātavyaṃ saṃyojanaṃ
            tu na dhātuparicchinnamiti na kiñcittadā jahāti ||</p>
         
         
         <p class="bold">
            cakṣurvijñānadhātuṃ tu parijānaṃstameva ca /<br />
            parijānātyavaśyaṃ ca brahmalokādvirajyate // Abhidh-d_64 //
            </p>
         
         
         <p class="bold">
            na tu saṃyojanaṃ kiñcitparyādatte tadā hyasau /<br />
            gandhadhātuṃ rasākhyaṃ ca parijānan pṛthagjanaḥ // Abhidh-d_65 //
            </p>
         
         
         <p class="bold">
            kāmavairāgyamāpnoti dhruvaṃ hyanuśayānapi /<br />
            tadā jahāti ṣaṭtriṃśadvartisaṃyojanatrayam // Abhidh-d_66 //
            </p>
         
         
         <p>kāmāvacarācchaṭtriṃśadanuśayāñjahāti | trīṇi ca saṃyojanāni pratighasaṃyojanamīrṣyāmātsaryasaṃyojane
            ca | gandharasadhātūparijānan pṛthagjanaḥ ||</p>
         
         
         <p><span class="bold">āryastu kāmavairāgyaṃ karotyanuśayānapi /
               caturaḥ parijānāti</span></p>
         
         
         <p>pratighakāmarāgamānāvidyākhyān bhāvanāheyān ||</p>
         
         
         <p class="bold">paryādatte 'pi ca trayam // Abhidh-d_67 //</p>
         
         
         <p>pratigherṣyāmātsaryasaṃyojanākhyam ||</p>
         
         
         <p class="bold">parijānanmanodhātumārūpyebhyo virajyate /</p>
         
         
         <p>ārya iti vartate |</p>
         
         
         <p><span class="bold">jahātyanuśayāṃstrīṃśca</span></p>
         
         
         <p>rāgamānāvidyākhyān |</p>
         
         
         <p class="bold">paryādatte trayaṃ tathā // Abhidh-d_68 //</p>
         
         
         <p>etadeva ||</p>
         
         <span class="note"><span class="it">Jaini_43</span></span>
         
         <p class="bold">
            parijānankhalu prīrti tāmeva prajahātyasau /<br />
            ābhāsvarācca vairāgyaṃ yāti hanti tu nāsravān // Abhidh-d_69 //
            </p>
         
         
         <p>tasyāstaduparyabhāvāt |</p>
         
         
         <p class="bold">
            parijānansukhaṃ yogī prajahāti tadeha ca /<br />
            śubhakṛtsnācca vairāgyaṃ yāti kleśānna hanti tu // Abhidh-d_70 //
            </p>
         
         
         <p>sukhendriyasya tatīyādhyānāduparyabhāvādakṛtsnadhātūnna kleśāñjahāti ||</p>
         
         
         <p>gamatetatprayojanāgataṃ prakaraṇam | prakṛtamevocyatām | athaiṣāṃ dhātūnāṃ ke kati
            vijñānavijñeyāḥ ? tadārabhyate-</p>
         
         
         <p><span class="bold">dvivijñeyāḥ guṇāḥ pañca</span></p>
         
         
         <p>pañcarūpādiguṇākhyā dhātavaścakṣurādivijñānamanovijñānavijñeyāḥ | śeṣā manovijñānavijñeyāḥ
            ||</p>
         
         
         <p>kati hetuḥ kati na hetuḥ ? tadākhyāyate-</p>
         
         
         <p class="bold">hetuḥ sarve kṣarākṣarāḥ /</p>
         
         
         <p>sarvadharmā hi kāraṇahetusvabhāvāḥ | kṣarāstu yathāyogaṃ cintyāḥ ||</p>
         
         
         <p>katīndriyātmakāḥ ? kati nendriyasvabhāvāḥ ? tadāviṣkriyate-</p>
         
         
         <p class="bold">anyatra dharmadhātvardhācchaḍbāhyā nendriyātmakāḥ // Abhidh-d_71 //</p>
         
         
         <p>arthādāyātamādhyātmikāḥ sarve dhātavaḥ | bāhyāḥ pañcarūpaśabdagandharasasparśadharmadhātoścārdhaṃ
            nendriyasvabhāvaṃ jīvitendriyaśraddhādisukhādipañcakavarjamiti |</p>
         
         
         <p>abhidharmadīpe vibhāṣāprabhāyāṃ vṛttau prathamo 'dhyāyaḥ |</p>
         
         
         <p>dvitīyo 'dhyāyaḥ</p>
         
         
         <p>prathamaḥ pādaḥ |</p>
         
         
         <p class="bold">
            dvāviṃśatiprakārasya kṛtsnasyendriyaparvaṇaḥ /<br />
            saṃkṣepeṇābhidhāsyante dharmā nirvacanādayaḥ // Abhidh-d_72 //
            </p>
         
         
         <p>cakṣurādīnyājñātāvīndriyaparyantāni khalvindriyāṇi etāvānindriyagrāmo na bhūyānnālpīyān
            |</p>
         
         
         <p>uktaṃ hi bhagavatā- "dvāviṃśatirindriyāṇi katamāni dvāviṃśatiḥ ? cakṣurindriyaṃ śrotrendriyaṃ
            yāvadājñātāvīndriyam" iti |</p>
         
         
         <p>tasyendriyarāśernirvacanānukramadhātubhūmyādiprakārabhedāḥ saṃkṣepeṇābhidhāyiṣyanta
            iti ||</p>
         
         
         <p>kiṃ punardravyato dvāviṃśatirindriyāṇyatha nāmataḥ ? tadidamākhyāyate-</p>
         
         
         <p class="bold">
            nāmnā dvāviṃśatistāni dravyato daśa sapta ca /<br />
            yasmānnānyaddvayaṃ kāryātsukhādinavakatrayam // Abhidh-d_73 //
            </p>
         
         
         <p>kāyendriyapradeśa eva hi kaścitstrīpuruṣendriyākhyaṃ labhate, viśiṣṭakliṣṭavijñānasaṃnniśrayabhūtatvāt
            | śraddhādīnāṃ ca navānāṃ samudāyeṣu triṣvanājñātamājñāsyāmīndriyāditrayākhyāḥ ||</p>
         
         
         <p>anye punaḥ paśyanti-</p>
         
         <span class="note"><span class="it">Jaini_45</span></span>
         
         <p class="bold">
            nāmasallakṣaṇābhāvāttannāmnaḥ sārthakatvataḥ /<br />
            trayāṇāṃ vargavṛttitve 'pyarthamabhyeṣyate paraiḥ // Abhidh-d_74 //
            </p>
         
         
         <p>yatkhalu saṃvṛtisatyasya lakṣaṇaṃ tatteṣāṃ nāsti kriyāpauruṣyadvāreṇa tacchabdapravṛtteḥ,
            laukikāgradharmavat | sārthakatvāttannāmno 'rthavattatkhalvetannāmneti ||</p>
         
         
         <p>strīpuruṣendriyasyāpi-</p>
         
         
         <p class="bold">
            viśiṣṭabuddhihetutvādādhipatyaviśeṣataḥ /<br />
            kāyendriyādviśiṣṭatvaṃ dvayornetrendriyādivat // Abhidh-d_75 //
            </p>
         
         
         <p>yathaiva hi cakṣurādīni kāyendriyaviśiṣṭāni viśiṣṭabuddhijanakatvādādhipatyaviśeṣācca,
            tadvadanayorapīti ||</p>
         
         
         <p>kaḥ punarindriyārthastadārabhyate-</p>
         
         
         <p class="bold">aiśvaryārtho vipaścidbhirindriyārtho 'bhidhīyate /</p>
         
         
         <p>keṣu punarartheṣu keṣāmīśitvam ? vayaṃ tāvatpaśyāmaḥ-</p>
         
         
         <p><span class="bold">svārthavyaktiṣu pañcānāṃ</span></p>
         
         
         <p>cakṣurādīnāṃ pañcānāṃ svārthaprakāśanakriyāyāmādhipatyaṃ samaviṣamamārgālocanādityarthaḥ
            |</p>
         
         
         <p class="bold">caturṇāṃ tvarthayordvayoḥ // Abhidh-d_76 //</p>
         
         
         <p>jīvitamanastrīpuruṣendriyāṇāṃ pratyekamarthadvaye | tatra tāvajjīvitendriyasya nikāyasabhāgasaṃbandhasandhāraṇayoḥ
            | manaindriyasyāpi saṃkleśavyavadānayoḥ | yathoktam- "cittasaṃkleśāt sattvāḥ saṃkliśyante
            cittavyavadānahetorviśuddhyante" (<span class="it">Jaini_46</span>) iti | punarbhavasaṃbandhavaśibhāvānuvartanayorvā | punarbhavasaṃbandhe tāvadyathoktam-
            "gandharvasya tasmin samaye dvayościttayoranyataratsaṃmukhībhūtaṃ bhavatyanunayasahagataṃ
            vā pratighasahagataṃ vā |" tathā "vijñānaṃ cedānanda mātuḥ kukṣiṃ nāvakrāmet" iti
            | vaśibhāvānuvartane yathoktam- "cittenāyaṃ loko nīyate" iti vistaraḥ |</p>
         
         
         <p>strīpurūṣendriyayorapi sattvotpattivikalpanayorādhipatyam | sattvotpattau tāvat, prāyastadadhīnatvāttadutpatteḥ
            | sattvavikalpe 'pi tadvaśāt | prāthamakalpikānāṃ ca sattvānāṃ ceṣṭā strīpuruṣasvarācārādivikalpabhedāt
            |</p>
         
         
         <p class="bold">svagocaropalabdhyādāvīśitvamapare viduḥ /</p>
         
         
         <p>paurāṇāḥ punarācāryāḥ kathayanti- "cakṣurādīnāṃ pañcānāṃ pratyekaṃ caturṣvartheṣvādhipatyam
            | cakṣuḥśrotrayostāvadātmabhāvaśobhāyāmandhabadhirayorakāntarūpatvāt | ātmabhāvaparikarṣaṇe,
            dṛṣṭvā śrutvā ca viṣayavivarjanāt | cakṣuḥśrotravijñānayoḥ sasaṃprayogayorūtpattau
            | rūpadarśanaśabdaśravaṇayoścāsādhāraṇakāraṇatve | ghrāṇajihvākāyānāṃ tvātmabhāvaśobhāyāṃ
            (<span class="it">Jaini_47</span>) pūrvavat | ātmabhāvaparikarṣaṇe, taiḥ kabaḍīkārāhāraparibhogāt | anyat prāgvat |</p>
         
         
         <p>caturṇāṃ punaḥ strīpuruṣajīvitamanaindriyāṇāṃ dvayorarthayoḥ | strīpuruṣendriyayostāvat-
            sattvabhedasattvavikalpayoḥ | sattvabhedaḥ strīpuruṣa iti | vikalpabhedo 'pi saṃsthānavacanagamanādi
            prāgvat | saṃkleśavyavadānayorvā | tadviyutavikalpānāṃ saṃvarāsaṃvarādīni na bhavanti
            | tadvatāṃ tu saṃvaraphalaprāptiḥ |</p>
         
         
         <p>jīvitendriyamanaindriyayorapyarthadvaye pūrvavat ||</p>
         
         
         <p class="bold">svārthavijñāna evānya āhuḥ paṇḍitamāninaḥ // Abhidh-d_77 //</p>
         
         
         <p>kośakārādayaḥ punarāhuḥ- "svārthopalabdhāveva cakṣurādīnāṃ pañcānāmādhipatyam |" tadetadvaibhāṣikīyameva
            kiñcidgṛhītam | nātra kiñcit kośakārakasya svakarṣasvakaṃ darśanam | vaibhāṣaireva
            svārthopalabdhirukteti ||</p>
         
         
         <p>dārṣṭāntikasya hi sarvamapratyakṣam | pañcānāṃ vijñānakāyānāmatītaviṣayatvādyadā (<span class="it">Jaini_48</span>) khalu cakṣūrūpe vidyete tadā vijñānamasat | yadā vijñānaṃ sat, cakṣūrūpe tadāsatī,
            vijñānakṣaṇasthityabhāve svārthopalabdhyanupapatteśca ||</p>
         
         
         <p class="bold">kleśotpattau sukhādīnāṃ śraddhādīnāṃ guṇāptiṣu /</p>
         
         
         <p>sukhādīnāmapi pañcānāmindriyāṇāṃ rāgādikleśotpattāvādhipatyam | yathoktam- "vedanāpratyayā
            tṛṣṇā" iti | "sukhāyāṃ vedanāyāṃ rāgo 'nuśete" iti vistaraḥ | śraddhādīnāṃ punaraṣṭānāṃ
            sarvaguṇotpattau prabhutvamiti |</p>
         
         
         <p>vaibhāṣāḥ punarāhuḥ "saṃkleśavedanābhiḥ" | tathā hyuktam- "sukhāyāṃ vedanāyāṃ rāgo
            'nuśete" iti vistaraḥ |</p>
         
         
         <p>vyavadāne śraddhādīnāṃ pañcānāṃ taiḥ kleśān viṣkambhya mārgotpādanāt | yathoktam-
            "śraddheṣīkāsaṃpanno baladhairyasmṛtidauvārikasaṃpannaḥ samāhitacitto vimucyate prajñāśastreṇāryaśrāvakaḥ
            sarvāṇi saṃyojanāni saṃchinatti" ityādi |</p>
         
         <span class="note"><span class="it">Jaini_49</span></span>
         
         <p>anājñātamājñāsyāmīndriyādīnāṃ tu trayāṇāmuttarottarāṅgabhāve nirvāṇe cādhipatyamiti
            ||</p>
         
         
         <p>kaḥ punareṣāmindriyāṇāmanukramaḥ ? brūmaḥ-</p>
         
         
         <p class="bold">phalasaṃkleśasaṃbhāraviśuddhitvādanukramaḥ // Abhidh-d_78 //</p>
         
         
         <p>prākkarma phalaṃ tāvadaṣṭau vipākajatvāttasmāttāni pūrvamuktāni | tasmin vipāke sati
            saṃkleśasukhādibhiḥ | pañcabhirmārgasaṃbhāraśraddhādibhiḥ | viśuddhiranāsravaistribhiḥ
            ||</p>
         
         
         <p>kasmāt punardvāviṃśatireva yathā parikīrtitānyuktāni na bhūyāṃsi nālpīyāṃsīti ? tadapadiśyate-</p>
         
         
         <p class="bold">
            sattvākhyā sattvavaicitryaṃ dhṛtiḥ kleśodbhavaśca yaiḥ /<br />
            mārgopāyaḥ phalaprāptisteṣāmindriyatā matā // Abhidh-d_79 //
            </p>
         
         
         <p>sattvākhyā khalu pravartate cakṣurādiṣu manaḥparyanteṣu ṣaṭsu | etaddhi maulasattvadravyam
            | sattvavaicitryaṃ dvābhyāṃ strīpuruṣendriyābhyām | dhṛtirjīvitendriyeṇa | kleśodbhavaḥ
            pañcabhirvedanābhiḥ | mārgopāyaḥ śraddhādibhiḥ | phalaprāptistribhirantyaiḥ | ityetasmādeṣāmindriyatā
            matā ||</p>
         
         <span class="note"><span class="it">Jaini_50</span></span>
         
         <p class="bold">
            sparśāśrayodbhavādhārasaṃbhogatvāccaturdaśa /<br />
            svargāpavargahetutvāt tadanyadvendriyāṣṭakam // Abhidh-d_80 //
            </p>
         
         
         <p>tatra sparśāśrayaścakṣurādīni ṣaḍindriyāṇi | prādurbhāvaḥ strīpuruṣendriyāmyām | ādhāro
            jīvitendriyeṇa | saṃbhogo vedanābhiḥ pañcabhiḥ | atastāvaccaturdaśoktāni | svargopapattinimittāni
            śraddhādīni pañca | apavargakāraṇāni trīṇyanājñātamājñāsyāmīndriyādīni ata etāvantyeva
            ||</p>
         
         
         <p>yadyādhipatyārtha indriyārthaḥ kasmācchandasparśamanaskārasaṃjñācetanāmahābhaumānāṃ
            satyādhipatye nendriyatvam ? uktaṃ hi bhagavatā- "chandamūlakāḥ sarvadharmāḥ sparśajātīyāḥ
            manaskāraprabhāvāḥ |" saṃjñācetanayośca saṃkleśavyavadānayorādhipatyamuktameva kuśalacetanāyāśca
            | evaṃ kleśānāmapi saṃsārahetupravartane ādhipatyam | nirvāṇasya ca dharmāgryatve
            kasmānnendriyatvam ? tadidamucyate-</p>
         
         
         <p class="bold">
            chandaṃ vīryāṅgabhūtatvāt sparśo vittyanubṛṃhaṇāt /<br />
            saṃjñā prajñābhibhūtatvānnendriyaṃ munirabhyadhāt // Abhidh-d_81 //
            </p>
         
         
         <p>chando hi kartukāmatā sā ca vīryāṅgabhūtā | vīryaṃ tu sākṣāt kriyayābhisaṃbadhyate
            | tadevendriyamuktam | sparśo 'pi "sparśapratyayā vedanā" iti tadutpattau parikṣīṇaśaktiḥ
            | saṃjñāpi prāyo 'pi (prāyo) lokavyavahārapatitā | sā prajñayā paramārthaikarasayābhibhūteti
            nendriyamuktā ||</p>
         
         
         <p class="bold">
            śraddhādīnāṃ vidāṃ caiva doṣaḥ śuddhau malodaye /<br />
            pradhānatvānmanaskāro nendriyaṃ samudāhṛtam // Abhidh-d_82 //
            </p>
         
         <span class="note"><span class="it">Jaini_51</span></span>
         
         <p>yoniśo manasikāraḥ khalu śraddhādīnāṃ saṅgībhavati | ayoniśo manasikāro 'pi vedanādīnāṃ
            rāgādisaṃprayuktānāmiti so 'pi nendriyam ||</p>
         
         
         <p class="bold">saṃbhāvanānukūlatvādadhimokṣo 'pi nendriyam /</p>
         
         
         <p>adhimokṣo 'pi śraddhopakārīti nendriyam ||</p>
         
         
         <p class="bold">kālāntaraphalotpādasaṃdehābhyāṃ na cetanā // Abhidh-d_83 //</p>
         
         
         <p>cetanāyāḥ khalvapi kālāntareṇa phalamiti tasya nāsati phale śaktirāvirbhavati | lokopi
            tasyāḥ phalasattvāvināśaṃ dṛṣṭvā vipratipannaḥ | kaścid brūte nirhetukaṃ phalamiti
            kaścidīśvarakṛtaṃ kaścidadṛṣṭādihetukamiti | cetanāyāḥ phalamanabhivyaktamiti | īśitvaṃ
            bhagavatā jānānenāpyatastasyāstrailokyakāraṇatve 'pi sati cetanā nendriyeṣu vyavasthāpitā
            ||</p>
         
         
         <p>kuśalamahābhaumebhyo 'pi</p>
         
         
         <p class="bold">
            nāpramādo 'pyasau vīryāt, na hrīḥ prāgalbhanigrahāt /<br />
            nopekṣā nāpi cālobho vīryaśraddhābhibhūtitaḥ // Abhidh-d_84 //
            </p>
         
         
         <p>apramādastāvadvīryasya bhāṇḍāgārikasthānīyaḥ | vīryaṃ kuśalān dharmānupājeyati satān
            rakṣati | hrīrapi vaiśāradyasapatnabhūtā navavadhūrivāpragalbhā | tasyāḥ kuta ādhipatyam
            ? upekṣāpi śraddhābhibhūtā | alobhaśva vīryavirodhīti nendriyam ||</p>
         
         
         <p class="bold">na prasrabdhirvidautkaṭyādvinindyatvācca nāsravāḥ /</p>
         
         
         <p>prasrabdhiḥ khalu vedanāyāḥ vṛttiprādhānyenābhibhūtā | sāpi nendriyam | akuśalānāmapi
            dharmāṇāṃ vinindyatvāttu nāsravāścaṇḍālarājavat ||</p>
         
         
         <p>viprayuktānāmapi</p>
         
         
         <p><span class="bold">jātyādayo na pārārthyāt</span></p>
         
         
         <p>paratantrā hi jātyādayo dharmāḥ paricārakavat teṣāṃ kutaḥ prabhutvam ?</p>
         
         <span class="note"><span class="it">Jaini_52</span></span>
         
         <p class="bold">niṣkriyatvānna nirvṛtiḥ // Abhidh-d_85 //</p>
         
         
         <p>nirvāṇamapi niṣkriyamasatphalaṃ satkriyāśca dharmāḥ phalavanta ādhipatyayuktā iti
            bhagavatā nirvāṇaṃ nendriyaṃ vyavasthāpitamiti | nātra kiñcidupasaṃkhyeyaṃ nāpyapaneyamiti
            ||</p>
         
         
         <p>lakṣaṇamidānīmindriyāṇāṃ vaktavyam | tatra cakṣurādīnāmuktam | jīvitaśraddhādīnāṃ
            saṃprayuktaviprayukteṣūcyamāneṣu vakṣyate | duḥkhādīnāṃ tvadhunocyate |</p>
         
         
         <p class="bold">kāyasya bādhanaṃ duḥkhaṃ daurmanasyaṃ tu cetasaḥ /</p>
         
         
         <p>bādhanamiti vartate ||</p>
         
         
         <p class="bold">sukhaṃ ca sumanastā ca sātaṃ śārīramānasam // Abhidh-d_86 //</p>
         
         
         <p>sātamiti prahlādanāparyāyaḥ |</p>
         
         
         <p class="bold">vaiśiṣṭyānmānasaṃ sātaṃ sukhaṃ kvacidudāhṛtam // Abhidh-d_87 //</p>
         
         
         <p>tṛtīye dhyāne mānasaṃ sātaṃ sukhamityudāhṛtaṃ bhagavatā pañcendriyasukhātiśayatvāt
            | saumanasyaṃ tu prītisvabhāvaṃ sā ca tṛtīyadhyāne nāstīti sukhaṃ ca tatroktamiti
            |..........</p>
         
         
         <p>......... bhaumam tadapadiśyate-</p>
         
         
         <p class="bold">ṣaṭsu bhūmiṣu vijñeyaṃ nīrajaskādyamindriyam /</p>
         
         <span class="note"><span class="it">Jaini_53</span></span>
         
         <p>anājñātamājñāsyāmīndriyaṃ ṣaṭṣu bhūmiṣu, caturṣu dhyāneṣvanāgamye dhyānāntarikāyāṃ
            ca |</p>
         
         
         <p class="bold">tadanye nirmale tvakṣe draṣṭavye navabhūmike // Abhidh-d_88 //</p>
         
         
         <p>ājñendriyamājñātāvīndriyaṃ ca navasu bhamiṣu- āsveva ṣaṭṣu triṣu cādyāsvārūpyabhūmiṣu
            ||</p>
         
         
         <p>atha kāni dvāviṃśatirindriyāṇi kāni rki prahātavyāni ? dudāhriyate-</p>
         
         
         <p><span class="bold">daurmanasyaṃ dvihātavyaṃ</span></p>
         
         
         <p>darśanabhāvanāprahātavyam |</p>
         
         
         <p class="bold">manovittitrayaṃ tridhā /</p>
         
         
         <p>manaindriyaṃ sukhasaumanasyopekṣāśca darśanabhāvanāheyāścāheyāśca |</p>
         
         
         <p><span class="bold">navābhyāsapraheyāṇi</span></p>
         
         
         <p>cakṣurādīni jīvitāvasānānyaṣṭau duḥkhendriyaṃ ca |</p>
         
         
         <p><span class="bold">dvidhā pañca</span></p>
         
         
         <p>śraddhādīni bhāvanāheyānyaheyāni ca | sāsravānāsravāt |</p>
         
         
         <p class="bold">na tu trayam // Abhidh-d_89 //</p>
         
         
         <p>trīṇyanāsravāṇyapraheyānyeva nirdoṃṣatvāt ||</p>
         
         
         <p>yadi tarhi śraddhādīni sāsravānāsravatvātpraheyāni cāpraheyāni ca dvidhā bhavanti,
            trayamevānāsravam | idaṃ tarhi sūtraṃ kathaṃ nīyate ? yaduktaṃ bhagavatā- (<span class="it">Jaini_54</span>) "yasyemāni pañcendriyāṇi sarveṇa sarvaṃ na santi tamahaṃ bāhyaṃ pṛthagjanapakṣāvasthitaṃ
            vadāmi" iti ?</p>
         
         
         <p>anāsravādhikārādajñāpakametat | anāsravāṇi khalvadhikṛtyaitaduktam | yasmādāryapudgalavyavasthānaṃ
            kṛtvā "yasyemāni" iti bhagavānavocat | pṛthagjano vā dvividhaḥ | ābhyantaraścāsamucchinnakuśalamūlaḥ,
            bāhyaśca samucchinnakuśalamūlaḥ | tamadhikṛtyoktam- "bāhyaṃ pṛthagjanapakṣāvasthitaṃ
            vadāmi" iti | "sarveṇa sarvāṇi" iti vacanādvā 'yasya laukikānyapi na santi'; ityākūtam
            | bāhyamityaśākyaputrīyaṃ pṛthagjanapakṣāvasthitamityāryadharmavipakṣāvasthitam |
            anyathā hyevamavakṣyat- 'yasyemāni pañcendriyāṇi na santi tamahaṃ pṛthagjanapakṣāvasthitaṃ
            vadāmi'; iti | uktaṃ hi- "santrasanti sattvā loke jātā loke vṛddhāstīkṣṇendriyā api
            madhyendriyā api mṛdvindriyā api" ityapravartita eva dharmacakre | punaścoktam- "yāvaccāhameṣāṃ
            pañcānāmindriyāṇāṃ samudayaṃ cāstaṅgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ
            (<span class="it">Jaini_55</span>) nāpyajñāsiṣaṃ na tāvadahamasmātsadevakāllokāt" iti vistaraḥ | na cāyamanāsravāṇāṃ
            dharmāṇāṃ parīkṣāprakāraḥ |</p>
         
         
         <p>vayaṃ tvatremamāgamaṃ brūmaḥ- "trīṇīmāni śrāddhasya śraddhāliṅgāni" iti vistaraḥ |
            kathaṃ kṛtvā jñāpakam ? śraddhāyāṃ hyasatyāmāryāṇāṃ darśanakāmatā na bhavet | saddharmaśrotukāmatā
            ca, vigatamātsaryeṇa cetasā agāramadhyavastukāmatā ca | yasya ca pṛthagjanasyaitānīndriyāṇi
            na santi sa sarvathā bāhyapṛthagjano bhavati kuśaladharmopaniṣaddhetuvaikalyāt | tasmātsāstravāṇīti
            siddham ||</p>
         
         
         <p>uktaḥ prakārabhedaḥ | lābha idānīṃ vaktavyaḥ | katīndriyāṇi kasmin dhātau vipākaḥ
            prathamato labhyate ? tadidamārabhyate |</p>
         
         
         <p class="bold">pūrvaṃ kramodbhavaiḥ kāme vipāko labhyate dvayam /</p>
         
         
         <p>kāmadhātau kramodbhavaiḥ - aṇḍajajarāyujasaṃsvedajaiḥ pūrvaṃ indriyadvayaṃ labhyate
            | kāyendriyaṃ jīvitendriyaṃ ca | etaddhi dvayaṃ tasmin śukraśoṇitabindau prathamaṃ
            vipākajaṃ bhavati | kliṣṭatvāttu na manaupekṣendriye vipākaḥ |</p>
         
         
         <p><span class="bold">anyaiḥ ṣaṭ sapta vāṣṭau vā</span></p>
         
         <span class="note"><span class="it">Jaini_56</span></span>
         
         <p>aupapādukaiḥ punaḥ ṣaṭ | cakṣurādīni pañca jīvitendriyaṃ ca | yadyavyañjanā bhavanti
            yathā prāthamakalpikaḥ | sapta punaryadyekavyañjanā yathā devādiṣu | aṣṭau vā yadyubhayavyañjanā
            bhavanti yathāpāyeṣu | evaṃ tāvat kāmadhātau |</p>
         
         
         <p><span class="bold">ṣaḍ rūpe</span></p>
         
         
         <p>rūpadhātau punaḥ ṣaḍindriyāṇi vipākaḥ prathamato labhyante | cakṣurādīni pañca jīvitendriyaṃ
            ca |</p>
         
         
         <p class="bold">antye tu jīvitam // Abhidh-d_90 //</p>
         
         
         <p>ārūpye jīvitendriyaṃ vipāko labhyate | ukto lābhaḥ ||</p>
         
         
         <p>tyāgo vaktavyaḥ | so 'yamāviṣkriyate-</p>
         
         
         <p><span class="bold">mriyamāṇairnirodhyante trīṇyante</span></p>
         
         
         <p>jīvitam, manaḥ, upekṣā ceti |</p>
         
         
         <p class="bold">aṣṭau tu madhyame /</p>
         
         
         <p>rūpadhātau mriyamāṇairaṣṭau nirudhyante | tāni ca trīṇi, cakṣurādīni ca pañca |</p>
         
         
         <p class="bold">daśāṣṭau nava catvāri kāme pañca śubhāni vā // Abhidh-d_91 //</p>
         
         
         <p>ubhayavyañjanairdaśa nirodhyante | tāni cāṣṭau strīpuruṣendriye ca | ekavyañjanairnava
            | avyañjanairaṣṭau | sakṛnmaraṇe khalveṣa nyāyaḥ | krameṇa tu mriyamāṇaiścatvāri nirodhyante
            kāyajīvitamanaupekṣendriyāṇi | na hyeṣāṃ pṛthaṅnirodhaḥ | epa ca vidhiḥ kliṣṭāvyākṛtacittasya
            maraṇe draṣṭavyaḥ | kuśale tu citte sarvatra śraddhādīni pañcādhikāni | evamārūpyeṣvaṣṭau,
            rūpeṣu trayodaśa | ityevaṃ vistareṇa gaṇayitavyāni ||</p>
         
         
         <p>abhidharmadīpe vibhāṣāprabhāyāṃ vṛttau dvitīyasyādhyāyasya prathamaḥ pādaḥ ||</p>
         
         <span class="note"><span class="it">Jaini_57</span></span>
         
         <p>dvitīyādhyāye</p>
         
         
         <p>dvitīyapādaḥ |</p>
         
         
         <p>indriyaprastāve sarva indriyadharmā vicāryanta ityataḥ pṛcchati | athaiṣāṃ kuśalānāmindriyāṇāṃ
            katareṇendriyeṇa kataracchrāmaṇyaphalaṃ prāpyata iti ? tadidaṃ prastūyate-</p>
         
         
         <p class="bold">ādyantalābho navabhiḥ saptāṣṭābhiśca madhyayoḥ /</p>
         
         
         <p>yā khalveṣā catuṣphalamayī mālā tasyāḥ prathamaṃ strotaāpattiphalamantyamarhattvaṃ
            madhye sakṛdāgāmyanāgāmiphale | tatrādyāntayoḥ phalayornavabhirindriyairlābhaḥ | strotaāpattiphalasya
            tāvat- śraddhādibhiḥ pañcabhirājñāsyāmīndriyājñendriyābhyāmekamanayorānantaryamārgād,
            dvitīyaṃ vimuktimārgādveditavyam | prathamena kleśaprāpticchedo dvitīyena visaṃyogaprāptyākarṣaṇam
            | manaupekṣendriyābhyāṃ ceti | arhattvasya punaḥ śraddhādibhirājñāsyāmīndriyavarjjaiḥ,
            manaindriyeṇa sukhasaumanasyopekṣendriyāṇāṃ cānyatamena |</p>
         
         
         <p>'saptāṣṭābhiśca madhyayoḥ |'; sakṛdāgāmyanāgāmiphalayoḥ punaḥ saptabhiraṣṭābhirnavabhiśceti
            'ca'śabdāt | tatra sakṛdāgāmiphalaṃ tāvadyadyānupūrviko labhate, sa ca laukikena mārgeṇa
            tasya saptabhirlābhaḥ | pañcabhiḥ (<span class="it">Jaini_58</span>) śraddhādibhiḥ, manaupekṣendribhyāṃ ca | atha lokottareṇa mārgeṇa tasyāṣṭābhiḥ, ājñendriyamaṣṭamaṃ
            bhavati | atha bhūyovītarāgaḥ prāpnoti, tasya navabhiryaireva strotaāpattiphalasya
            | anāgāmiphalaṃ yadyānupūrvīkaḥ prāpnoti, sa ca laukikena mārgeṇa, tasya saptabhiryathā
            sakṛdāgāmiphalasya |</p>
         
         
         <p>atha lokottareṇa, tasyāṣṭābhistathaiva | atha vītarāgaḥ prāpnoti, tasya navabhiryathā
            strotaāpattiphalasya | tasya tu niśrayaviśeṣāt sukhasaumanasyopekṣendriyāṇāmanyatamadbhavati
            | yadāpyayamānupūrviko navame vimuktimārge dhyānaṃ praviśati laukikena mārgeṇa, tadāpyaṣṭābhirindriyairanāgāmiphalaṃ
            labhate | tasya navame vimuktimārge saumanasyamaṣṭamaṃ bhavati, ānantaryamārge tūpekṣendriyameva
            | nityamubhābhyāṃ hi tasya prāptiḥ | atha lokottareṇa praviśati, tasya navabhirājñendriyaṃ
            navamaṃ bhavati ||</p>
         
         
         <p>yattarhyabhidharme paṭhyate- "arhatphalasyaikādaśabhiḥ" iti | tatkathamucyate 'navabhistasya
            prāptiḥ'; iti ? naiva doṣaḥ | yasmāt-</p>
         
         <span class="note"><span class="it">Jaini_59</span></span>
         
         <p class="bold">ekādaśabhirāptistu phalasyāntyasya hānitaḥ // Abhidh-d_92 //</p>
         
         
         <p>parihāya parihāyāyaṃ samayavimukto 'rhanniśrayaviśeṣātpunarlabhate | kadācit tṛtīyaṃ
            dhyānaṃ niśritya | kadācid dvitīyaṃ prathamaṃ vā | kadāciccaturthamanāgamyaṃ vā |
            ityatastisṛṇāṃ vedanānāṃ saṃbhavādekādaśabhiruktam ||</p>
         
         
         <p>athaiṣāṃ trayāṇāṃ kāmarūpārūpyadhātūnāṃ kataradhātubhūmyālambanena mārgeṇa katarasya
            dhātoḥ parijñānaṃ bhavatīti ? tadāvirbhāvyate |</p>
         
         
         <p class="bold">svasya dhātoḥ parijñānaṃ svavipakṣadṛśā pathā // Abhidh-d_93 //</p>
         
         
         <p>svavipakṣadṛśā ca mārgeṇānāsraveṇa parijñānaṃ bhavati | tatra svadhātudṛśā tāvad duḥkhasamudayālambanena,
            svavipakṣadṛśā nirodhamārgālambanena traidhātukaparijñānaṃ bhavati | sāsraveṇa tvānantaryamārgeṇa
            saṃgṛhītena sannikṛṣṭādhobhūmiviṣayeṇordhvasannikṛṣṭabhūmyālambanena ca vimuktimārgasaṃgṛhītenādhobhūmiparijñānaṃ
            bhavati | ānantaryamārgāṇāmadhobhūmiviṣayatvādvimuktyākhyānāmūrdhvabhūmyālambanatvācca
            | anāsravāṇāṃ tūbhayeṣāmekabhūmigocaratvāditi |</p>
         
         
         <p>atha katibhīrindriyaiḥ kāmadhātuparijñānaṃ katibhī rūpārūpyadhātuparijñānamiti ? tadidaṃ
            pratāyate-</p>
         
         
         <p class="bold">
            kāmadhātuparijñānaṃ prāyaḥ saptabhiriṣyate /<br />
            samalairnirmalaistvarthairaṣṭābhirabhidhīyate // Abhidh-d_94 //
            </p>
         
         
         <p>kāmadhātostāvat- sāsravaiḥ saptabhiḥ parijñānaṃ bhavati prahāṇamityarthaḥ | pañcabhiḥ
            śraddhādibhiḥ manaupekṣendriyābhyāṃ ca | prāyo grahaṇātsaumanasyendriyeṇāpi kasyacitsamāpattyabhiprāyasya
            yogino maulabhūmipraveśāt | anāsravaistvindriyairaṣṭābhiḥ | ebhireva saptabhirājñedriyeṇa
            ca | prāyo vacanātsaumanasyendriyeṇa ca navamena ||</p>
         
         
         <p class="bold">rūpadhātuparijñānamiṣṭaṃ daśabhirindriyaiḥ /</p>
         
         <span class="note"><span class="it">Jaini_60</span></span>
         
         <p>pañcabhiḥ śraddhādibhiḥ, mana indriyeṇa, tisṛbhirvedanābhiḥ, niśrayaviśeṣādājñendriyeṇa
            ca ||</p>
         
         
         <p class="bold">antyadhātuparijñānamekādaśabhirucyate // Abhidh-d_95 //</p>
         
         
         <p>yathoktairdaśabhirājñātavadindriyeṇa ca | ubhābhyāṃ tasya parijñānamekaṃ vajropamasamādhisahacaram,
            dvitīyaṃ kṣayajñānasahagatamiti ||</p>
         
         
         <p>idamidānīṃ vaktavyam- kaḥ katibhirindriyaiḥ samanvāgata iti ? tatra tāvadayaṃ niyamaḥ-</p>
         
         
         <p class="bold">sarvasattvāstridhātusthā upekṣāyurmano 'nvitāḥ /</p>
         
         
         <p>ebhistribhiḥ sarvasattvāḥ samanvāgatāḥ |</p>
         
         
         <p><span class="bold">tvakstrītvavyañjanaiḥ kāme</span></p>
         
         
         <p>kāmāvacarāḥ sattvāḥ kāyapuruṣastrīndriyairebhiḥ pūrvāktaśca |</p>
         
         
         <p class="bold">rūpiṇaścakṣurādibhiḥ // Abhidh-d_96 //</p>
         
         
         <p>rūpiṇaḥ khalu sattvāścakṣurādibhistribhiścopekṣāyurmanobhiḥ ||</p>
         
         
         <p class="bold">kāminaḥ khalu duḥkhena tadrāgī durmanastayā /</p>
         
         
         <p>avītarāgaḥ kāmadhātau duḥkhadaurmanasyābhyāṃ samanvāgataḥ |</p>
         
         
         <p class="bold">ūrdhvajastu sukhenāryaḥ śubhāhvādharajau tathā // Abhidh-d_97 //</p>
         
         
         <p>ūrdhvajo rūpārūpyadhātuja āryaḥ sukhena samanvāgataḥ | anāsraveṇa śubhakṛtsnaparīttaśubhāpramāṇaśubhāḥ
            kliṣṭākliṣṭena ||</p>
         
         
         <p><span class="bold">prītyābhāhvādharodbhūtau</span></p>
         
         
         <p>ābhāsvareṣūpapannastadadharajaśca prītyā samanvāgataḥ |</p>
         
         
         <p class="bold">śubhaiḥ sa śubhamūlakaḥ /</p>
         
         
         <p>śraddhādibhiḥ pañcabhiḥ kuśalairanucchinnakuśalamūlaḥ sarvatra samanvāgataḥ |</p>
         
         
         <p><span class="bold">śaikṣābhyāṃ mokṣamārgasthau</span></p>
         
         <span class="note"><span class="it">Jaini_61</span></span>
         
         <p>dvābhyāṃ śaikṣābhyāṃ indriyābhyāṃ darśanabhāvanāmārgasthau ||</p>
         
         
         <p class="bold">aśaikṣo 'rhan svamārgagaḥ // Abhidh-d_98 //</p>
         
         
         <p>atha niyamena kaḥ katibhirindriyaiḥ samanvāgata iti ? tadidamupadarśyate-</p>
         
         
         <p class="bold">upekṣāyurmanoyukto 'vaśyaṃ trayasamanvitaḥ /</p>
         
         
         <p>ebhireva tribhiḥ | na hyeṣāmanyonyena vinā samanvāgataḥ | śeṣairaniyamaḥ |</p>
         
         
         <p>tatra tāvaccakṣurādibhiḥ saptabhirārūpyopapanno na samanvāgataḥ | kāmadhātau ca yenāpratilabdhavihīnāni
            | sukhendriyeṇa caturthadhyānādyupapannāḥ pṛthagjanāḥ, saumanasyena tṛtīyādyupapannāḥ
            pṛthagjanāḥ, sukhendriyeṇa rūpārūpyopapannāḥ, daurmanasyena kāmavītarāgaḥ, śraddhādibhirniḥśubhaḥ,
            anāsravaestribhiḥ pṛthagjanā na samanvāgatāḥ |</p>
         
         
         <p><span class="bold">caturbhiḥ kāyasukhavān</span></p>
         
         
         <p>yaḥ kāyendriyeṇa so 'vaśyaṃ caturbhistaiśca tribhiḥ kāyendriyeṇa ca | yo 'pi sukhandriyeṇa
            sa caturbhiḥ- taiśca tribhirupekṣādibhiḥ sukhendriyeṇa ca |</p>
         
         
         <p class="bold">cakṣuṣmānapi pañcabhiḥ // Abhidh-d_99 //</p>
         
         <span class="note"><span class="it">Jaini_62</span></span>
         
         <p>'api'śabdācchotraghrāṇajihvendriyairveditavyam | yaścakṣurindriyeṇa so 'vaśyaṃ pañcabhiḥ-
            upekṣājīvitamanorūpendriyaiścakṣuṣā ca ||</p>
         
         
         <p><span class="bold">strīndriyādyanvito 'ṣṭābhiḥ</span></p>
         
         
         <p>taiśca saptabhiḥ strīṃndriyeṇa ca | ādigrahaṇāt puruṣendriyadaurmanasyaśraddhādīnāṃ
            grahaṇaṃ veditavyam | tadvānapi pratyekamaṣṭābhiḥ- taiśca saptabhiḥ puruṣendriyeṇa
            cāṣṭamena | ebhiśca kāyajīvitamanobhiścatasṛbhirvedanābhiḥ, daurmanasyendriyeṇa ca
            | śraddhā dibhistaiśca pañcabhirupekṣājīvitamanobhiśca |</p>
         
         
         <p class="bold">duḥkhī yuktastu saptabhiḥ /</p>
         
         
         <p>yo duḥkhena sa saptabhiḥ- kāyajītimanobhiścatasṛbhirvedanendriyairdaurmanasyaṃ hitvā,
            tadvītarāgasya nāstīti |</p>
         
         
         <p><span class="bold">ekādaśabhirantyābhyāṃ</span></p>
         
         
         <p>dvābhyāmantyābhyāṃ yukto 'vaśyamekādaśabhiḥ, pratyekaṃ sukhasaumanasyopekṣājīvitamanaḥśraddhādibhirājñendriyeṇa
            ca | evamājñātavadindriyeṇa tena taiśceti |</p>
         
         
         <p class="bold">sapta ṣaḍbhistadādyavān // Abhidh-d_100 //</p>
         
         
         <p>prathamena tvanāsraveṇa yaḥ samanvāgataḥ so 'vaśyaṃ trayodaśabhirmanojīvitakāyendriyaiścatasṛbhirvedanābhiḥ
            śraddhādibhistena ceti ||</p>
         
         
         <p>atha sarvabahubhiḥ kiyadbhiḥ samanvāgatāḥ ? taducyate-</p>
         
         
         <p class="bold">
            tridvīpanarakotpannā mithyātvaniyatā api /<br />
            bahubhiḥ hyekānnaviṃśatyā svalpairaṣṭābhiranvitāḥ // Abhidh-d_101 //
            </p>
         
         
         <p class="bold">
            antarābhavikapretatiryakśraddhānusāriṇaḥ /<br />
            tryadhikairdaśabhiryuktā daśabhirvā navādhikaiḥ // Abhidh-d_102 //
            </p>
         
         <span class="note"><span class="it">Jaini_63</span></span>
         
         <p>svalpaistrayodaśabhī rūpabhiḥ pañcabhiḥ śraddhādibhiśca jīvitamanaupekṣābhiśca | nārakasya
            tūcchinnaśubhabījasya cakṣurādīni pañcaikaṃ vyañjanaṃ vedanāśca pañca jīvitaṃ manaśca
            | tiraścāṃ nāstyucchedaḥ | ya ihocchinatti so 'vaśyamavīciṃ gacchati | tena natra
            narake śraddhādyā na santi | pañca cakṣurādīni pañca ca vedā, ekaṃ vyañjanaṃ jīvitaṃ
            manaśceti trayodaśa bhavanti | syurbahubhiścāntarābhavikādyāḥ pṛthagjanāstrīṇyamalāni
            hitvaikānnaviṃśatibhiḥ, āryāstu śraddhānusāriṇo dve amale hitvaikaṃ ca vyañjanamityekānnaviṃśatibhireva
            samanvāgatāḥ ||</p>
         
         
         <p class="bold">
            samyaktvaniyatā ye tu ye ca śraddhādhimuktikāḥ /<br />
            ta ekādaśabhiryuktā daśabhirvā navādhikaiḥ // Abhidh-d_103 //
            </p>
         
         
         <p>tatra samyaktvaniyatā āryā ityarthaḥ | te pañcabhiḥ śraddhādibhirmanojīvitābhyāṃ ca
            tisṛbhirvedanābhirekena cānāsraveṇa | sarvaprabhūtaiḥ punarekānnaviṃśatibhirekaliṅgadvyamalavarjitaiḥ
            ||</p>
         
         
         <p class="bold">
            prajñāvimuktanāmārhat kāyasākṣyubhayāhvayāḥ /<br />
            akṣaikādaśakopetā yadi vāṣṭādaśānvitāḥ // Abhidh-d_104 //
            </p>
         
         
         <p>sarvālpairekādaśabhiḥ śraddhādibhiḥ sukhasaumanasyopekṣājīvitamanobhirekena cānāsraveṇa
            | bahubhistvaṣṭādaśabhiḥ, dve anāsrave daurmanasyamekaṃ ca vyañjanaṃ hitvā ||</p>
         
         
         <p class="bold">kāmadevā mṛtāḥ svalpairdaśabhiḥ saptakādhikaiḥ /</p>
         
         
         <p>anāsravatrayaṃ hitvā daurmanasyaṃ ca | tatratyaḥ pṛthagjano yadi vairāgyaṃ gacchati
            sa devarṣirbhavati | ekaṃ ca vyañjanaṃ hitvā pariśiṣṭaiḥ saptadaśabhiḥ samanvāgataḥ
            |</p>
         
         
         <p class="bold">ta evaikonaviṃśatyā yuktā bahubhirindriyaiḥ // Abhidh-d_105 //</p>
         
         
         <p>dve anāsrave hitvaikaṃ ca vyañjanam | atrāpi hi satyāni dṛśyante ||</p>
         
         
         <p class="bold">dvirdhyāna jāstu sarvālpairdaśabhiḥ pañcakādhikaiḥ /</p>
         
         
         <p>prathamadvitīyadhyānopapannānāṃ pṛthagjanānāṃ duḥkhadaurmanasye hitvā dve ca vyañjane
            trīṇi cāmalāni, pañcadaśabhiḥ samanvāgamaḥ |</p>
         
         
         <p class="bold">daśabhiḥ sacatuṣkaistu śubhakṛtsnāḥ samanvitāḥ // Abhidh-d_106 //</p>
         
         
         <p>śubhakṛtsneṣu pṛthagjanasya saumanasyaṃ ca hitvā caturdaśabhiḥ samanvāgamaḥ |</p>
         
         <span class="note"><span class="it">Jaini_64</span></span>
         
         <p class="bold">bṛhatphalā hi atyalpaistrayodaśabhiranvitāḥ /</p>
         
         
         <p>bṛhatphaleṣu pṛthagjanasya sukhaṃ ca hitvā duḥkhādīni pūrvoktāni trayodaśa bhavanti
            |</p>
         
         
         <p class="bold">yuktāḥ ṣoḍaśabhistvete sarvabhūribhindriyaiḥ // Abhidh-d_107 //</p>
         
         
         <p>yadyāryā bhavanti teṣāṃ sukhasaumanasyābhyāmanāsravābhyāṃ samanvāgama iti ṣoḍaśa bhavanti
            ||</p>
         
         
         <p class="bold">aṣṭābhirdaśabhiḥ saikairārūpyāḥ svalpabhūribhiḥ /</p>
         
         
         <p>svalpairaṣṭābhiḥ | pṛthagjanasyāṣṭāḥ svalpāni bhavanti | pañca śraddhādīni, jīvitaṃ
            manaupekṣā ca | bahubhirekādaśabhirāryasya samanvāgamaḥ | pañcabhiḥ śraddhādibhiḥ,
            dvābhyāṃ sukhasaumanasyābhyāmanāsravābhyām, jīvitamanaupekṣendriyaiścaturbhiranāsraveṇa
            caikena |</p>
         
         
         <p class="bold">sadevakauravāḥ sattvāstrayodaśabhiranvitāḥ // Abhidh-d_108 //</p>
         
         
         <p>pañcabhiḥ śraddhādibhiḥ pañcabhiḥ sukhādibhiḥ, kāyamanojīvitaiśca tribhiḥ ||</p>
         
         
         <p class="bold">aṣṭābhirniḥśubho yukto daśabhirvā trayādhikaiḥ /</p>
         
         
         <p>ucchinnaśubhamūlo niḥśubhaḥ sarvālpairaṣṭābhiḥ samanvāgataḥ | sukhādibhiḥ pañcabhiḥ
            kāyajīvitamanobhiśca | sarvaprabhūtaistu trayodaśabhiryathoktairaṣṭābhiścakṣurādibhiścaturbhirekena
            ca vyañjanena |</p>
         
         
         <p class="bold">dviliṅgāḥ paścimaiḥ svalpairviśatyāpyekayā param // Abhidh-d_109 //</p>
         
         
         <p>ubhayavyañjanastrayodaśabhiḥ svalpaiḥ sukhādibhiḥ kāyajīvitamanobhiḥ śraddhādibhiśca
            pañcabhiḥ | cakṣurādīnāmalabdhavihīnatvādaniyamaḥ | sarvabahubhistvekonaviṃśatibhistrīṇyamalānyapāsya
            | samāpto 'yaṃ matsyakagranthasamudraḥ |</p>
         
         <span class="note"><span class="it">Jaini_65</span></span>
         
         <p>vyākhyāta indriyāṇāṃ dhātugatiprabhedapradarśanāgatānāṃ vistareṇa prabhedaḥ | adhunā
            tu momāṃsyate | kimete saṃskṛtā dharmā yathā bhinnasvabhāvāḥ, evaṃ bhinnotpādā atha
            niyatasahotpādā api kecidvidyanta iti ? vidyanta ityāha |</p>
         
         
         <p>tatra saṃkṣepeṇa pañcemā dharmajātayaḥ- rūpaṃ cittaṃ caitasikāścittaviprayuktā asaṃskṛtaṃ
            ca |</p>
         
         
         <p>tatrāsaṃskṛtaṃ nodeti na ca vyeti |</p>
         
         
         <p>rūpiṇāṃ tu dharmāṇāmayaṃ niyamaḥ-</p>
         
         
         <p class="bold">
            saptadravyāvinirbhāgī paramāṇurbahirgataḥ /<br />
            kāmeṣvekādhikaḥ kāye dvyadhikaścakṣurādiṣu // Abhidh-d_110 //
            </p>
         
         
         <p>sarvasūkṣmaḥ khalu rūpasaṃskāropādānasaṃcayabhedaparyantaḥ paramāṇuriti prajñāpyate
            | sa tu saptadravyāvinirbhāgī caturbhirbhūtaistribhiścopādāyarūpaistribhistribhirvā
            bhūtaiścaturbhiścopādāyarūpairavinirbhāgavartyasāvaṣṭama iti |</p>
         
         
         <p>kośakārastvāha- "sarvasūkṣmo rūpasaṃghātaḥ paramāṇuḥ" iti | tena saṃghātavyatiriktaṃ
            rūpamanyadvaktavyam | yadi nāsti saṃghāto 'pi nāsti | ataḥ siddhaṃ 'sarvasūkṣmaṃ rūpaparamāṇuḥ';
            iti ||</p>
         
         <span class="note"><span class="it">Jaini_66</span></span>
         
         <p>kāyedriyasahagastvaṣṭābhiścakṣurādisahito navabhiḥ ||</p>
         
         
         <p class="bold">evaṃ rūpe 'pi vijñeyo hitvā gandharasadvayam /</p>
         
         
         <p>rūpadhātau bahirgataḥ pañcadravyāvinirbhāgī gandharasau hitvā | kāyasahagatastu ṣaḍbhiścakṣurādiṣu
            saptabhiravinirbhāgibhiḥ | yadā punassaśabdakaḥ sa saṃdhāto jāyate, tadā sarvatra
            yathokteṣu śabdo 'dhiko gaṇayitavyaḥ |</p>
         
         
         <p>atra punarmahābhūtāni sarvopādāyarūpāśrayabhāvaprādhānyāccatasro dravyajātayo vivakṣyante
            | upādāyarūpadhātucatuṣṭayaṃ tu ghaṭādidravyaprajñaptinimittatvādāyatanagaṇanayā gaṇyata
            iti vivakṣitāparijñānānnāsti codyāvakāśaḥ ||</p>
         
         <span class="note"><span class="it">Jaini_67</span></span>
         
         <p>arūpiṇāṃ punaḥ</p>
         
         
         <p><span class="bold">cittaṃ caitasikaiḥ sārdhaṃ</span></p>
         
         
         <p>avinirbhāgeṇa jāyata iti vartate |</p>
         
         
         <p class="bold">saṃskṛtaṃ tu svalakṣaṇaiḥ // Abhidh-d_111 //</p>
         
         
         <p>sarva hi saṃskṛtaṃ svalakṣaṇaiḥ saha jātyādibhirutpadyata iti veditavyam ||</p>
         
         
         <p>abhidharmadīpe vibhāṣāprabhāyāṃ vṛttau dvitīyasyaadhyāyasya dvitīyaḥ pādaḥ ||</p>
         
         <span class="note"><span class="it">Jaini_68</span></span>
         
         <p>dvitīyādhyāye
            tṛtīyapādaḥ |</p>
         
         
         <p>yaduktaṃ caitasikāstu sahotpadyanta iti tadabhidhīyatām | ke punaste caitasikā dharmāḥ
            ?</p>
         
         
         <p>te pañcaprabhedāḥ- mahābhaumāḥ, kuśalamahābhaumāḥ, kleśamahābhaumāḥ, akuśalamahābhaumāḥ,
            parīttakleśamahābhaumikāśca | mahatī cittabhūmireṣāmiti ta ime mahābhaumāḥ | bhūmirgatirityarthaḥ
            | eva sarvatra vigrahaḥ kāryaḥ |</p>
         
         
         <p>tatra tāvanmahābhaumā nirdiśyante |</p>
         
         
         <p class="bold">
            daśadharmā mahābhaumā vitsaṃjñācetanāsmṛtiḥ /<br />
            chandaḥ sparśo 'dhimokṣaśca dhīḥ samādhirmanaskṛtiḥ // Abhidh-d_112 //
            </p>
         
         
         <p>ete daśadharmāḥ sarvasyāṃ cittabhūmau traidhātukyāmanāsravāyāṃ ca samagrā bhavanti
            |</p>
         
         <span class="note"><span class="it">Jaini_69</span></span>
         
         <p>tatra vedanā sukhādistrividho 'nubhavaḥ | trividhaṃ saṃveditamiti paryāyaḥ | iṣṭāniṣṭobhayaviparītaviṣayendriyavijñānasannipātajā
            dharmayoniḥ kāyacittāvasthā viśeṣaḥ prahlādyupatāpī tadubhayaviparītaśca tṛṣṇāheturvedanetyucyate
            |</p>
         
         
         <p>nimittanāmārthaikyajñā saṃjñā vitarkayoniḥ |</p>
         
         
         <p>cittābhisaṃskāraścetanā |</p>
         
         
         <p>cittavyāpārarūpā smṛtiḥ | cittasyārthābhilapanā kṛtakartavyakriyamāṇakarmāntāvipramoṣalakṣaṇā
            |</p>
         
         
         <p>chandaḥ kartukāmatā vīryāṅgabhūtaḥ |</p>
         
         
         <p>viṣayendriyavijñānasannipātajā cittasya viṣayaspṛṣṭiḥ, caitasikadharmo jīvanalakṣaṇaḥ
            sparśaḥ |</p>
         
         <span class="note"><span class="it">Jaini_70</span></span>
         
         <p>cittasya viṣaye 'dhimuktiradhimokṣo rucidvitīyanāmā cittasya viṣayāpratisaṃkocalakṣaṇaḥ
            |</p>
         
         
         <p>dhīḥ prajñā dharmasaṃgrahādyupalakṣaṇasvabhāvā |</p>
         
         
         <p>cittasyaikāgratā samādhiścittasthitilakṣaṇaḥ |</p>
         
         
         <p>cittasyābhogo manaskāraḥ pūrvānubhūtādisamanvāhārasvarūpaḥ |</p>
         
         
         <p>sūkṣmaḥ khalu cittacaittānāṃ viśeṣo duravadhāro rūpiṇīnāmeva tāvadoṣadhīnāṃ bahurasānāmindriyagrāhyo
            'pi rasaviśeṣo duravadhāraḥ, kimaṅga punaramūrtānāṃ (<span class="it">Jaini_71</span>) cittacaitasikānāṃ dharmāṇāmekakalāpavartināṃ buddhigamyaḥ ? sa tu hetuphalasvabhāvairmatimadbhirabhyūhya
            iti ||</p>
         
         
         <p>kuśalamahābhaume bhavāḥ kuśalamahābhaumāḥ | te punaḥ</p>
         
         
         <p class="bold">
            śraddhāpekṣāpramādaśca prasrabdhirhrīrapatrapā /<br />
            mūlavīryamahiṃsā ca śubhabhūkā daśasmṛtāḥ // Abhidh-d_113 //
            </p>
         
         
         <p>tatra śraddhā cetasaḥ prasādo guṇiguṇārthitvābhisaṃpratyayākāraḥ, cittakāluṣyāpanāyī
            | tadyathodakaprasādako maṇiḥ sarasi prakṣiptaḥ sarvaṃ kāluṣyamapanīyācchatāmutpādayati
            tadvaccittasarasi jātaḥ śraddhāmaṇiriti |</p>
         
         
         <p>apramādaḥ kuśaladharmabhāvanā tadavahitatetyarthaḥ |</p>
         
         <span class="note"><span class="it">Jaini_72</span></span>
         
         <p>prasrabdhiścittakarmaṇyatā | kāyaprasrabdhirapyasti | sā tu tadānukūlyādbodhyaṅgaśabdaṃ
            labhate | tadyathā prītiḥ | prītisthānīyāśca dharmāḥ prītibodhyaṅgamuktaṃ bhagavatā
            | samyagdṛṣṭisaṃkalpavyāyāmāśca prajñānukūlyāt prajñāskandha ityuktāḥ | tadvatkāyakarmaṇyatā
            cittakarmaṇyatā bodhyaṅgāvāhakatvāttacchabdenoktā |</p>
         
         
         <p>upekṣā cittasamatā cittānābhogaḥ saṃskārānimittābhogamadhyupekṣānimittapravaṇatā |</p>
         
         <span class="note"><span class="it">Jaini_73</span></span>
         
         <p>hrīḥ svātmāpekṣā | akāryakaraṇe lajjā |</p>
         
         
         <p>apatrāpyantu parāpekṣā |</p>
         
         
         <p>dve tu kuśalamūle alobhādveṣau | amohastu prajñāsvabhāvatvānmahābhaumeṣūkta iti na
            gaṇyate |</p>
         
         
         <p>vīrvaṃ kuśalākuśaladharmotpādanirodhābhyutsāhaḥ, saṃsāranimagnasya cetaso 'bhyunnatirityarthaḥ
            |</p>
         
         
         <p>avihiṃsā sattvāviheṭhanā |</p>
         
         
         <p>uktāḥ kuśalamahābhaumāḥ ||</p>
         
         
         <p><span class="bold">styānaṃ pramattirāśraddhyamālasyaṃ mūḍhiruddhatiḥ /
               kliṣṭe ṣaṭ</span></p>
         
         
         <p>tatra</p>
         
         <span class="note"><span class="it">Jaini_74</span></span>
         
         <p>styānaṃ kāyacittākarmaṇyatā |</p>
         
         
         <p>pramādaḥ kuśalānāṃ dharmāṇāmabhāvanā | bhāvanāvipakṣabhūto dharmaḥ |</p>
         
         
         <p>āśraddhyaṃ cittāprasādaḥ, cittakāluṣyamityarthaḥ | guṇeṣu guṇavatsu cāsaṃpratyayo
            'narthitvaṃ ca |</p>
         
         
         <p>kausīdyaṃ cittasyānabhyutsāhaḥ |</p>
         
         
         <p>mūḍhiravidyānukārāsaṃprakhyānarūpā |</p>
         
         
         <p>auddhatyaṃ cittasyāvyupaśamaḥ |</p>
         
         
         <p>uktāḥ ṣaṭ kleśamahābhaumāḥ |</p>
         
         <span class="note"><span class="it">Jaini_75</span></span>
         
         <p>abhidharme tu daśa paṭhyante- "āśraddhaym, kausīdyam, muṣitasmṛtitā, cetaso vikṣepaḥ,
            avidyā, asaṃprajanyam, ayoniśo manasikāraḥ, mithyādhimokṣaḥ, auddhatyam, pramādaśca"
            iti |</p>
         
         
         <p>tatra muṣitasmṛtivikṣepāsaṃprajanyāyoniśomanasikāramithyādhimokṣāḥ pañcamahābhaumeṣu
            paṭhitāḥ | kliṣṭākliṣṭānāmubhayeṣāṃ smṛtyādisvābhāvyāditīha na pṛthaggaṇyante | tasmāt
            ṣaḍeva kleśamahābhaumāḥ |</p>
         
         
         <p class="bold">aśubhe tu dve āhrīkyamanapatrapā // Abhidh-d_114 //</p>
         
         
         <p>akuśale tu cetasi āhrīkyamanapatrāpyaṃ ca dvau dharmāvakuśalamahābhaumikau bhavataḥ
            | tatrāhrīkyaṃ hrīvipakṣabhūto dharmaḥ | anapatrāpyamapatrāpyasyeti | akāryaṃ kurvāṇasyālajjā
            svātmano 'hrīḥ | parebhyo 'lajjā anapatrāpyamityapare |</p>
         
         
         <p>parīttakleśamahābhaumā nirdiśyante |</p>
         
         
         <p class="bold">māyāśāṭhyamadakrodhavihiṃserṣyāpradaṣṭayaḥ /</p>
         <span class="note"><span class="it">Jaini_76</span></span>
         
         <p class="bold">sūkṣmopanāhamātsaryāṇyalpakleśabhuvo daśa // Abhidh-d_115 //</p>
         
         
         <p>
            ete hi kleśā bhāvanāheyenāvidyāmātreṇa manobhūmikenaiva saṃprayujyante |<br />
            eṣāṃ tu lakṣaṇamupakleśacintāyāṃ pañcame 'dhyāye 'bhidhāyiṣyate ||
            </p>
         
         
         <p>kathaṃ punaridaṃ vijñāyate cittādarthāntarabhūtāścaitasikāḥ ? cittameva hi tadvedanādināmabhirvyapadiśyata
            ityevaṃ ceṣyamāne buddhasūtramanulomitaṃ bhavati | yaduktaṃ bhagavatā- "ṣaḍdhāturayaṃ
            bhikṣavaḥ puruṣapudgalaḥ" ityatra vijñānadhāturevoktaḥ | tasmānnārthāntarabhūtāścaitasikā
            iti bhadantabuddhadevaḥ | taṃ pratīdamabhidhīyate-</p>
         
         <span class="note"><span class="it">Jaini_77</span></span>
         
         <p class="bold">
            pṛthivyādi yathā dravyaṃ nīlādiguṇayogataḥ /<br />
            taistairviśeṣyate śabdaiścaittayogānmanastathā // Abhidh-d_116 //
            </p>
         
         
         <p>yathā hi pṛthivīdhāturabdhāturvā rūparasagandhādyupādāyarūpairviśeṣyate | nīlā grāvāṇaḥ,
            nīlamudakaṃ madhurā drākṣā madhurāḥ kharjūrā madhurataro guḍa ityevaṃ sukhitaṃ cittaṃ
            duḥkhitaṃ cittaṃ samāhitaṃ cittaṃ sotsāhaṃ kusīdaṃ mūḍhaṃ raktaṃ dviṣṭamityevamādibhiḥ
            śabdaiścaitasikairdharmairyogādviśeṣyate | sādhyasamatvādayuktamiti cet | na | uktottaratvāt
            | vihitamatra- bhūtabhautikānyatvacintāyāmuttaramiti | tasmādviśeṣapratyayānāmanākasmikatvātsiddhamanyatvaṃ
            caitāsikānāmiti |</p>
         
         
         <p>itaśca cittacaitasikānyatvam-</p>
         
         
         <p class="bold">
            bhūtabhautikanānātvaṃ svarūpehākṛtaṃ yathā /<br />
            tathaiva cittacaittānāṃ pṛthaktvamupadhāryatām // Abhidh-d_117 //
            </p>
         
         
         <p>yathā khalu bhūtānāṃ bhautikasya ca rūpasya svabhāvabhedāt, kriyābhedāccānyatvam;
            tathā cittasya caittānāṃ ca svabhāvakriyābhedādanyatvaṃ draṣṭavyam ||</p>
         
         
         <p class="bold">
            yathā saṃbandhisaṃbandhādvikāro 'mbhasi lakṣyate /<br />
            tathā saṃsargisaṃsargāccetovikṛtirīkṣyatām // Abhidh-d_118 //
            </p>
         
         
         <p>yathā khalu vahniharītakīguḍalavaṇādidravyasaṃbandhādvikāro 'mbuni dṛśyate, uṣṇamamblaṃ
            kaṣāyaṃ madhuraṃ lavaṇamiti | tadvaccaitasikasaṃbandhāccittamapi sukhitaṃ duḥkhitaṃ
            prasannamabhyunnataṃ sālokaṃ sāndhakāramiti |</p>
         
         <span class="note"><span class="it">Jaini_78</span></span>
         
         <p>sūtre 'pi cānyatvamuktam- "saṃjñā ca vedanā ca caitasika eṣa dharmaḥ" iti ||</p>
         
         
         <p>idamidānīṃ vaktavyam | yugapadutpannānāṃ cittacaitasikānāṃ dharmāṇāṃ kathaṃ caitasikā
            dharmā ityucyante ? ko vā dharmārthaḥ? tadapadiśyate-</p>
         
         
         <p class="bold">
            guṇo viśeṣaṇaṃ dharmo mātrāvṛttistathāśrayī /<br />
            ityevamādayaḥ śabdāḥ pradhānāpekṣavṛttayaḥ // Abhidh-d_119 //
            </p>
         
         
         <p>pradhānaṃ hi dravyaṃ viśeṣyabhūtamapekṣya guṇadharmaviśeṣeṇa mātrāvṛttayaḥ śabdāḥ
            pravartante | ki punaratra pradhānam ?</p>
         
         
         <p><span class="bold">cittaṃ pradhānameteṣāṃ</span></p>
         
         
         <p>kuta iti cet |</p>
         
         
         <p class="bold">vastumātragrahādibhiḥ /</p>
         
         
         <p>vastūpalabdhimātraṃ hi cittaṃ tenopalabdhe vastuni saṃjñāsmaraṇe lakṣaṇānusmaraṇābhinirūpaṇādayo
            viśeṣāḥ saṃjñāprajñāsmṛtyādibhirgṛhyante | 'ādi'grahaṇādatrātmābhiniveśādrājasthānīyatvācca
            | kiñca,</p>
         
         
         <p class="bold">bījaṃ caitatpravṛttīnāṃ śuddhisaṃkarayorapi // Abhidh-d_120 //</p>
         
         
         <p>uktaṃ hi bhagavatā- "cittasaṃkleśātsattvāḥ saṃkliśyante | cittavyavadānahetorviśudhyante"
            iti | tasmātpradhānaṃ cittam | yathoktam-</p>
         
         
         <p>
            "dūraṅgamamekacaramaśarīraṃ guhāśayam |<br />
            ye cittaṃ damayiṣyanti te mokṣyante mārabandhanāt ||"
            </p>
         
         <span class="note"><span class="it">Jaini_79</span></span>
         
         <p>tatra dūraṅgamaṃ śāstuḥ sarvalokadhātusthavineyakāryakaraṇāt | ekacaraṃ yugapad dvitīyacittābhāvāt
            | aśarīraṃ mūrtyabhāvāt, kriyāmātrānumeyasvabhāvatvācca | guhāśayaṃ śarīrabalena |
            tadvṛttivyakteriti | tasya dharmāḥ saṃprayogiṇaścaitasikā iti |</p>
         
         
         <p>vyākhyātāḥ pañcaprakārāścaittāḥ | anye 'pi cāniyatāḥ paṭhyante- vitarkavicārakaukṛtyamiddhādayaḥ
            |</p>
         
         
         <p>tatredaṃ vaktavyam | kasmiṃścitte kati caittā bhavanti ?</p>
         
         
         <p>kāmāvacaraṃ tāvat pañcaprakāraṃ cittam | kuśalam, akuśalaṃ dvividhamāveṇikamanyatkleśasaṃprayuktaṃ
            ca | avyākṛtaṃ dvividhaṃ nivṛtānivṛtāvyākṛtākhyam ||</p>
         
         <span class="note"><span class="it">Jaini_80</span></span>
         
         <p>tatra tāvatkāmāvacaraṃ cittamavaśyaṃ savitarkasavicāram | atastat</p>
         
         
         <p class="bold">
            abhyudgacchati kāmāptaṃ dharmairdvādaśabhiḥ saha /<br />
            akliṣṭāvyākṛtaṃ cittaṃ raśmivāniva raśmibhiḥ // Abhidh-d_121 //
            </p>
         
         
         <p>kāmāvacaramanivṛtāvyākṛtaṃ cittaṃ daśabhirmahāmaumairvitarkavicārābhyāṃ ca sahāvaśyamudeti
            ||</p>
         
         
         <p class="bold">tathāṣṭādaśabhiścittairnivṛtaṃ jāyate manaḥ /</p>
         
         
         <p>satkāyāntagrāhadṛṣṭisamprayuktaṃ cittaṃ kāmadhātau nivṛtāvyākṛtam | tatrāṣṭādaśa caitasikā
            bhavanti | daśamahābhaumāḥṣaṭ kleśamahābhaumāḥ vitarkavicārau ca | dṛṣṭirnādhikā pūrvavat
            |</p>
         
         
         <p class="bold">dvāviṃśatyā sahāvaśyaṃ śubhaṃ bhavati mānasam // Abhidh-d_122 //</p>
         
         
         <p>daśamahābhaumāḥ daśakuśalamahābhaumāḥ vitarkavicārau ca ||</p>
         
         
         <p class="bold">cetasossaha viṃśatyā cittamutpadyate 'śubham /</p>
         
         
         <p>yadakuśalaṃ cittamāveṇikaṃ tatra viṃśatiścaittāḥ- daśamahābhaumāḥ ṣakleśamahābhaumā
            dvāvakuśalamahābhaumau vitarko vicāraśca | āveṇikaṃ nāma cittaṃ yatrāvidyaiva kevalā
            nānyaḥ kleśo 'sti rāgādiḥ |</p>
         
         
         <p><span class="bold">dṛṅmohamātrayuktaṃ yat</span></p>
         
         <span class="note"><span class="it">Jaini_81</span></span>
         
         <p>dṛṣṭiyukte 'pyakuśale viṃśatirya evāveṇake | nanu ca dṛṣṭiradhikā ? nādhikā, prajñāviśeṣa
            eva hi kaścid dṛṣṭirityucyate | sa ca mahābhaumeṣu paṭhitaḥ |</p>
         
         
         <p>kaḥ punarayaṃ vitarkaḥ ko vā vicāraḥ ? vitarko nāma cittaudāryalakṣaṇaḥ saṃkalpadvitīyanāmā
            viṣayanimittaprakāravikalpī saṃjñāpavanoddhatavṛttiḥ, audārikapañcavijñānakāyapravṛttihetuḥ
            | vicārastu cittasaukṣmyalakṣaṇo manovijñānapravṛttyanukūlaḥ | ityetau dvau dharmau
            kāmāvacare cetasi sarvasminniyamenotpadyete |</p>
         
         
         <p>tadidamatisāhasaṃ vartate yadviruddhayorapi dvayordharmayorekatra citte samavadhānaṃ
            pratijñāyate | na hyetalloke dṛṣṭaṃ yadviruddhayorekatra sahāvasthānamiti kośakāraḥ
            |</p>
         
         <span class="note"><span class="it">Jaini_82</span></span>
         
         <p>tatra kecidāhuḥ- sarpiryathāpsu niṣṭhyūtaṃ nātiśyāyate nātivilīyate, evaṃ vitarkavicārayogāccittaṃ
            nātisūkṣmaṃ bhavati nātyudāramityubhayorapi tatra vyāpāraḥ | evaṃ tarhi nimittabhūtau
            vitarkavicārāvaudāryasūkṣmatayoḥ prāpnuto yathāpaścātaśca sarpiṣaḥśyānatvavilīnatvayorna
            punastatsvabhāvau |</p>
         
         
         <p>anye punarāhuḥ- vāksaṃskārā vitarkavicārāḥ sūtre 'bhihitāḥ |</p>
         
         <span class="note"><span class="it">Jaini_83</span></span>
         
         <p>"vitarkya vicārya vācaṃ bhāṣate nāvitarkyāvicārya" iti | tatra ya audāryāste vitarkāḥ
            | ye sūkṣmāste vicārāḥ | yadi caikatra citte 'nyo dharma audāriko 'nyaḥ sūkṣmaḥ ko
            'tra virodha iti ? na virodho yadi jātibhedaḥ syāt | ekasyāntu jātau mṛdvadhimātratā
            yugapanna saṃbhavati | jātibhedo 'pyasti sa tarhi vaktavyaḥ | durvaco hyasau | ato
            mṛdvadhimātratayā vyajyate | naivaṃ vyakto bhavati | pratyekaṃ jātīnāṃ mṛdvadhimātratvāt
            |</p>
         
         
         <p>tadidamandhavilāsinīkaṭākṣaguṇotkīrtanakalpaṃ codyamārabhyate | yadanavabudhya tallakṣaṇaṃ
            codyavidhiḥ mithyā pratāyate | tayorhi yathoktalakṣaṇayorekasmiṃścetasi sadbhāvamātraṃ
            pratijñāyate na yugapad vṛttyudrekatālābhaḥ | yathā vidyavidyayoḥ saṃśayanirṇayayośceti
            tūṣṇīmāsva | mā vidvadbhiravajīhasaḥ svamātmānam |</p>
         
         
         <p>sā punardṛṣṭistriprakārā mithyādṛṣṭyādyā veditavyāḥ |</p>
         
         
         <p class="bold">krodhādyaistvadhikaṃ vadet // Abhidh-d_123 //</p>
         
         <span class="note"><span class="it">Jaini_84</span></span>
         
         <p>krodhādyaistūpakleśairadhikaṃ bhavati | sa ca krodhādirupakleśo 'dhikaḥ | kleśaiśca
            saṃprayuktaṃ rāgapratighamānavicikitsābhiśca yuktaṃ cittaṃ tena ca kleśādhikaṃ bhavatītyekaviṃśatirbhavanti
            ||</p>
         
         
         <p class="bold">
            sarvatra saṃbhavānmiddhaṃ yatra syāttatra nirdiśet /<br />
            tadvadeva ca kaukṛtyamadhikaṃ gaṇayetkvacit // Abhidh-d_124 //
            </p>
         
         
         <p>yatra middhaṃ tatra tadevādhikaṃ gaṇayet | yatrāpi tadevādhikamiti ya eṣa kāmadhātau
            caittānāṃ niyama uktastataḥ ||</p>
         
         
         <p class="bold">
            sāśubhaṃ middhakaukṛtyaṃ rūpadhātau na vidyate /<br />
            dhyānāntare vitarkaśca vicāraścāpi nopari // Abhidh-d_125 //
            </p>
         
         
         <p>na kiñcidakuśalaṃ middhaṃ kaukṛtyaṃ ca prathamadhyānādau vidyate | tena tatra pratighaśāṭhyamadamāyāvarjyāśca
            krodhādayaḥ, āhrīkyānapatrāpye ca na santi | ya eva prathame dhyāne santi ta eva 'dhyānāntare',
            'vitarkaśca na vidyate | pūrvoktāśca na santīti 'ca'śabdāt | vicāraścāpi nopari |';
            dhyānāntarāttūparivicāraścāpi nāsti pūrvoktāśca | 'ca'śabdāt māyā śāṭhyaṃ ca nāstīti
            gamyate |</p>
         
         
         <p>brahmaṇo hi yāvacchāṭhyaṃ paṭhyate, parṣatsaṃbandhāt | sa hi svasyāṃ parṣadi aśvajitā
            bhikṣuṇā praśnaṃ pṛṣṭaḥ "kutra tāni catvāri mahābhūtānyapariśeṣaṃ nirudhyante" ityaprajānan
            kṣepamakārṣīt- "ahamasmi brahmā mahābrahmā īśvaraḥ kartā nirmātā sraṣṭā sṛjaḥ pitṛbhūto
            bhāvānām" iti | gatamidam ||</p>
         
         <span class="note"><span class="it">Jaini_85</span></span>
         
         <p>idaṃ vaktavyam | saṃprayuktāḥ saṃskārāḥ kasmāducyante ? tadārabhyate |</p>
         
         
         <p class="bold">
            saṃprayuktaḥ saṃskāraḥ samatā yasya pañcadhā /<br />
            viprayuktaśca boddhavyaḥ samatā yasya nāstyasau // Abhidh-d_126 //
            </p>
         
         
         <p>pañcabhiḥ samatābhiḥ saṃprayuktāḥ saṃprayuktāḥ | tāḥ punarāśrayālambanākārakāladravyasamatākhyāḥ
            | "yathaiva hyekaṃ cittamevaṃ caittā apyekaikāḥ" iti vistaraḥ | yasya punaretāḥ samatā
            na vidyante sa viprayukta iti ||</p>
         
         
         <p>codakaḥ- kaścidrūpaṃ tarhi viprayuktaṃ prāpnoti, asaṃskṛtaṃ ceti ? saṃpratyucyate
            |</p>
         
         
         <p class="bold">
            viśiṣṭānāmasadbhāvātprasaṃgo nāsti rūpiṇām /<br />
            saṃskāragrahaṇāccaiva khādīnāṃ na prasajyate // Abhidh-d_127 //
            </p>
         
         
         <p>viśiṣṭena khalu niyogena rūpiṣu saṃjñā sanniviśanta iti teṣvaprasaṃgaḥ | saṃskāragrahaṇācca
            khādiṣu viprayuktasaṃjñā na pravartata iti siddham ||</p>
         
         
         <p>ke punaste viprayuktāḥ saṃskārāḥ ? kiyanto veti ? nahi vayameteṣāṃ svabhāvamupalabhāmahe
            | nāpi kṛtyam | nacaite dharmā loke prasiddhā nāpi buddhavacane | na vedādiṣu śāstreṣviti
            | tadatropavyāhrīyate-</p>
         
         
         <p class="bold">
            prāptyādayastu saṃskārā viprayuktāstrayodaśa /<br />
            āptoktisvakriyāliṅgā liṅgameṣāṃ gadiṣyate // Abhidh-d_128 //
            </p>
         
         <span class="note"><span class="it">Jaini_86</span></span>
         
         <p>yattāvat svabhāvakriyābhāvāditi | tadatrobhayamabhidhāyiṣyate | yadapi buddhavacane
            na paṭhyanta iti | tatrāpyāptavacanaṃ sārvajñaṃ vyāhariṣyate | yatta loke na vedādiṣu
            paṭhyanta iti taccodyam | ye khalu sarvajñaviṣayā dharmāḥ pratisaṃvillābhināṃ buddhivṛttiviṣayamāyāntyāryamaitreyasthaviravasumitrācāryāśvaghoṣapramukhānāṃ
            ca bodhisattvānāṃ buddhiprasādavidhāyinastejolpānāṃ stanandhayabudvīnāmabhidharmaparīkṣamativṛttīnāṃ
            ca kathaṃ sāndhakāreṣu manassu gocaratāmāyāntīti ||</p>
         
         
         <p>tatra tāvat</p>
         
         
         <p class="bold">rāptiḥ samanvitirlabdhirdharmavattā vyavasthitiḥ // Abhidh-d_129 //</p>
         
         <span class="note"><span class="it">Jaini_87</span></span>
         
         <p>prāptarnāma samanvāgamo lābha iti paryāyaḥ | sarvathā bhāvāñchabdaireva śabdānācaṣṭe
            | yathaiṃva khalu prāptirityetacchabdagaḍumātraṃ śrūyate tathaiva samanvāgamo lābha
            ityetadapi padadvayaṃ vāgvastumātramiti na paryāyanāmnā lakṣaṇamudyotitaṃ bhavati
            | tasmādavyabhicāri tatprasādhakaṃ liṅgamucyatām | ime brū maḥ | śrotramavadhatsva
            manaścaikāgratāyāṃ sanniyuktvā | 'dharmavattā vyavasthitiḥ |'; dharmāḥ khalu tridhā
            kuśalāḥ.........</p>
         
         
         <p>............rūpe 'pi kuśalayā vijñaptyā vartamānayā yāvadvijñāpayati, atītayā ca samanvāgataḥ
            |</p>
         
         
         <p class="bold">śrutacintāmayānāṃ ca samāpattidvayasya ca // Abhidh-d_130 //</p>
         
         
         <p>śrutacintāmayānāmapi | sahajā paścād bhavati dvayoścācitta samāpattyossaha paścād
            bhavatīti |</p>
         
         
         <p class="bold">
            niḥkleśasaṃskṛtāpūrvaṃ śubhānāṃ tu rajasvatām /<br />
            ādilābhe saha prākca tadūrdhvaṃ vā tridheṣyate // Abhidh-d_131 //
            </p>
         
         
         <p>anāsravāṇāṃ ca skandhānāṃ, anucitānāṃ ca kuśalasāsravāṇāṃ na pūrvajā | eṣāmeva yattoktānāṃ
            'tadūrdhvaṃ tu tridheṣyate |'; yadā tena saṃmukhībhūtā tadā dvidhaiveti vartate ||</p>
         
         <span class="note"><span class="it">Jaini_88</span></span>
         
         <p class="bold">kliṣṭāṇāṃ kuśalānāṃ ca tadanyeṣāṃ tridhā matā /</p>
         
         
         <p>kliṣṭāṇāṃ ca skandhānāṃ traiyadhvikī prāptiḥ | 'kuśalānāṃ ca tadanyeṣāṃ'; tebhyo 'nāsravebhyastebhyaścānucittebhyaḥ
            kuśalasāsravebhyo 'nyeṣāṃ kuśalasāsravāṇāṃ traiyadhvikyeva |</p>
         
         
         <p class="bold">nivṛtāvyākṛtā jñānanirmāṇamanasāṃ tathā // Abhidh-d_132 //</p>
         
         
         <p>traiyadhvikīti vartate ||</p>
         
         
         <p class="bold">nirvāṇasyādito lābhe nityasyānyasya sarvadā /</p>
         
         
         <p>nirvāṇasya tatprathamato lābhe dvaiyadhvikyeva | anāgatavartamānālabdhasyātītāpi |
            'nityasyānyasya sarvadā |'</p>
         
         
         <p><span class="bold">ajā tavartamānā ca</span></p>
         
         
         <p>apratisaṃkhyānirodhasyānāgatavartamānaiva nityam |</p>
         
         
         <p class="bold">kadācittu tridheṣyate // Abhidh-d_133 //</p>
         
         
         <p>yena labdhastasya traiyadhvikītyuktametat |</p>
         
         
         <p>vyākhyāte prāptyaprāptī ||</p>
         
         <span class="note"><span class="it">Jaini_89</span></span>
         
         <p>sabhāgatā vaktavyā | keyaṃ sabhāgatā nāma ? nahīha pravacane tīrthyaparikalpitasāmānyaviśeṣapadārthagandho
            'pyasti | tatkeyaṃ tadabhyāsagateti ? tadidaṃ pratāyate |</p>
         
         
         <p class="bold">ekārtharuciheturyaḥ sattvānāṃ sa sabhāgatā /</p>
         
         
         <p>sabhāgatā nāma dravyam | sattvānāmekārtharuciḥ sādṛśyahetubhūtam | nikāyasabhāga ityasya
            śāstrasaṃjñā | sā punarabhinnā bhinnā ca | abhinnā sarvasatvānāṃ sattvasabhāgatā |
            sā pratisattvaṃ sarveṣvātmasnehāhāraratisāmyāt | bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣāśaikṣādīnāmekārtharucitvabhedapratiniyamahetuḥ
            | tasyāṃ khalvasatyāṃ sarvāryānāryalokavyavahārasaṃkaradoṣaḥ prasajyeta | tasyāṃ tu
            satyāmeṣa doṣo na bhavatītyasti sabhāgatā nāma dharmaḥ, 'ekārtharucihetuḥ'; iti |</p>
         
         <span class="note"><span class="it">Jaini_90</span></span>
         
         <p>syāccyavetopapadyeta na ca svasabhāgatāṃ vijahyāt, na ca pratilabheteti ? catuṣkoṭikaḥ
            | prathamā kauṭiḥ- yataścyavate tatravopapadyamānaḥ | dvitīyā- niyāmamavakrāman, sa
            hi pṛthagjanasabhāgatāṃ vijahātyāryasabhāgatāṃ pratilabhate | tṛtīyā- gatisaṃcārāt
            | caturthī- etānākārān sthāpayitvā |</p>
         
         
         <p>atha pṛthagjanatvasyāsyāśca kaḥ prativiśeṣaḥ ? pṛthagjanasabhāgatā khalūktarūpā |
            pṛthagjanatvaṃ tu sarvānarthakarabhūtamiti sumahāṃstadviśeṣaḥ | āptavacanenāpi tadanyatvasiddhiḥ
            | uktaṃ hi bhagavatā- "sa ceditthatvamāgacchati manuṣyāṇāṃ sabhāgatāṃ pratilabhate"
            iti | na caivaṃ pṛthagjanatvaṃ pratilabhyate vā tyajyate vā |</p>
         
         
         <p>siddhā sabhāgatā | kośakāraḥ punastāṃ vaiśeṣikaparikalpitajātipadārthena samīkurvan
            vyaktaṃ pāyasavāyasayorvarṇasādharmyaṃ paśyatīti ||</p>
         
         <span class="note"><span class="it">Jaini_91</span></span>
         
         <p>atha kimidamāsaṃjñikaṃ nāma ? tadapadiśyate |</p>
         
         
         <p class="bold">āsaṃjñikaṃ vipāko yaccittopacchedyasaṃjñiṣu // Abhidh-d_134 //</p>
         
         
         <p>asaṃjñisattveṣu deveṣūpapannānāṃ yaccittopacche didharmāntaraṃ viprayuktaṃ vipākajamutpadyate
            tadāsaṃjñikaṃ nāma | yena tatropapannānāṃ cittamanāgate 'dhvani kālāntaraṃ sannirudhyate,
            notpattuṃ labhate | tatpunarekāntena vipākajasvabhāvam | kasya vipākaḥ ? asaṃjñisamāpatteḥ
            pūrakasya karmaṇaḥ | keṣu punastat ? devanikāyeṣu bhavati | tadāha- "asaṃjñiṣu | asaṃjñisattvā
            nāma devā bṛhatphaladevanikāyasaṃgṛhītā dhyānāntarikāvat |" kiṃ punaste naiva kadācit
            saṃjñino bhavanti ? bhavantyutpattikāle cyutikāle ca | "prakṛṣṭamapi kālaṃ sthitvā
            sahasaṃjñotpādātteṣāṃ sattvānāṃ tasmāt sthānāccyutirbhavati" iti sūtrapāṭhaḥ | te
            ca tato dīrghasvapnavyutthitā iva cyutvā kāmadhātāvupapadyante, nānyatra | tadupapannānāmavaśyaṃ
            kāmāvacarāparaparyāyavedanīyakarmasadbhāvāt | yathottarakauravāṇāṃ devopapattivedanīyaṃ
            karmeti ||</p>
         
         <span class="note"><span class="it">Jaini_92</span></span>
         
         <p>kā punarasāvasaṃjñisamāpattiriti ? tadapadiśyate-</p>
         
         
         <p class="bold">śubhāsaṃjñisamāpattirdhyāne 'ntye cittarodhinī /</p>
         
         
         <p>āsaṃjñikamavyākṛtam | vipākaphalatvāt | iyaṃ tu śubhā | sā punariyaṃ 'dhyāne 'ntye';
            caturthadhyānasaṃgṛhītetyarthaḥ | 'cittarodhinī', yathaiva tatphalaṃ cittasannirodhi
            tathaiveyamapi cittasaṃrodhinī | cittagrahaṇācca caittānāmanuktasiddhirādityāstagamane
            kiraṇāstagamanavat |</p>
         
         
         <p>kimarthaṃ punaretāṃ yoginaḥ samāpadyante ?</p>
         
         
         <p><span class="bold">niḥsṛtīcchāpravṛttitvāt</span></p>
         
         
         <p>te hi nissaraṇasaṃjñāpūrvakeṇa manaskāreṇa tāṃ samāpadyante mokṣakāṅkṣayā | sā punariyam-</p>
         
         
         <p><span class="bold">nāryasya</span></p>
         
         
         <p>āryā hi tāmapāyasthānamiva manyante | pṛthagjanāstu kecinmokṣasthānamiti |</p>
         
         
         <p>kiṃ punariyamupapattyā vā vairāgyeṇa vā labhyate ? netyāha | kiṃ tarhi ?</p>
         
         <span class="note"><span class="it">Jaini_93</span></span>
         
         <p class="bold">āpyā prayogataḥ // Abhidh-d_135 //</p>
         
         
         <p>yatnena tāmutpādayatīti ||</p>
         
         
         <p class="bold">nirodhākhyā tu vijñeyā vijihīrṣorbhavāgrajā /</p>
         
         
         <p>nirodhasamāpattirapi cittacaittānāṃ dharmāṇāṃ kañcitkālamutpattisannirodhinī | sā
            punariyaṃ vihārasaṃjñāpūvakeṇa manasikāreṇa nirvāṇasadṛśaṃ sukhamanubhavitukāmairyogibhiḥ
            saṃmukhīkriyate | 'bhavāgrajā'; ceyaṃ samāpattiḥ |</p>
         
         
         <p class="bold">śubhāryasya prayogāpyā dvivedyāniyatā matā // Abhidh-d_136 //</p>
         
         
         <p>dvayoḥ kālayorvedyā 'dvivedyā'; | upapadyavedanīyā cāparaparyāyavedanīyā ca | aniyatavedanīyā
            ceyam | yo hyetāmutpādya parinirvāti sa nāsyā vipākaṃ pratisaṃvedayate | tasyā hi
            bhavāgre catuskandhako vipāko vipacyate | āryaścaitāmutpādayituṃ śaknoti nānāryaḥ
            | ucchedabhīrutvācchāśvatadṛṣṭiprahāṇādāryamārgavalotpādanācca | āryasyāpi ceyaṃ prayogalabhyā
            na vairāgyalabhyeti |</p>
         
         
         <p>atra punaḥ kośakāraḥ pratijānīte- "sacittikeyaṃ samāpattiḥ" iti | (<span class="it">Jaini_94</span>) "samāpatticittameva hi taccittāntaraviruddhamutpadyate | yena kālāntaramanyasya
            cittasyāpravṛttimātraṃ bhavati | tadviruddhāśrayāpādanāt sāsau samāpattiriti prajñāpyate
            |"</p>
         
         <span class="note"><span class="it">Jaini_95</span></span>
         
         <p>tadetadabauddhīyam | kutaḥ ?</p>
         
         
         <p class="bold">
            cetaścatuṣṭayāyogādāgamādupapattitaḥ /<br />
            nirveditamanobhāvātsiddhyatīyamacittikā // Abhidh-d_137 //
            </p>
         
         
         <p>bhavāgre khalu catvāri cittāni vidyante | vipākajaṃ nivṛtāvyākṛtaṃ kuśalamupapattilābhikaṃ
            prāyogikaṃ ca | tebhyaścaturbhyaḥ kataraccittaṃ yannirodhasamāpannasyānyacittanirodhītyucyate
            ?</p>
         
         
         <p>tatra tāvadvipākajaṃ tatratyāṃ .............................</p>
         
         
         <p>".............dharme pratipattyevājñāmārādhayati | nāpi maraṇakālasamaye | bhedācca
            kāyasyātikramya devān kabaḍīkārabhakṣānanyatamasmin divye manomaye kāya upapadyate
            | sa tatropapannaḥ abhokṣṇaṃ saṃjñāveditanirodhaṃ samāpadyate ca vyuttiṣṭhate ca |
            asti caitatsthānamiti yathābhūtaṃ prajānāti" iti |</p>
         
         <span class="note"><span class="it">Jaini_96</span></span>
         
         <p>atra sthavira udāyī sthaviraśāriputramidamavocat- "mā tvamāyuṣmannevaṃ vocaḥ |" sa
            hi manyate sma bhāvāgrīkīyaṃ samāpattirdivyaśca manomayaḥ kāyaścaturthadhyānabhūmika
            ukto bhagavatā tatkathametadupapatsyate | tadetad bhadantodāyinā parihāṇimajānānenābhidharmasaṃmūḍhena
            pratyuktaḥ sa bhagavatā paramābhidhā makeṇāvasādanārthamabhihitaḥ- "tvamapi mohapuruṣa
            śāriputreṇa bhikṣuṇā sārdhaṃ gabhbhīre 'bhidharme saṃlapituṃ manyase ?" iti</p>
         
         
         <p>nikāyāntarīyāścaturthadhyānabhūmikāmapi nirodhasamāpattimicchanti | teṣāṃ vinā parihāṇyā
            siddhatyetatsūtram | etadeva tu na siddhyati- caturthadhyānabhūmikāpyasāvastīti |
            katham ? "navānupūrvasamāpattayaḥ" (<span class="it">Jaini_97</span>) iti sūtre vacanāt | prāptakāmavaśitvāttu santaḥ paścādvilaṃdhyāpi vyutkrāntasamāpattiṃ
            samāpadyanta iti ||</p>
         
         
         <p>vyākhyāte samāpattī |</p>
         
         
         <p class="bold">
            gatiprajñaptyupādānamāyuścittoṣmaṇoḥ sthitiḥ /<br />
            āgamādyuktitaścaiva dravyatastatsadiṣyate // Abhidh-d_138 //
            </p>
         
         
         <p>āyurjīvitamityanarthāntaram | uktaṃ hyabhidharme- "jīvitendriyaṃ katarat ? traidhātukamāyuḥ"
            iti | tatpunaḥ 'gatiprajñaptyupādānaṃ'; vipākajasvabhāvatvāt | uktaṃ hi sūtre- "nirvṛtte
            vipāke nāraka iti saṃkhyāṃ gacchati | evaṃ yāvannavasaṃjñānāsaṃjñāyatanopagasaṃkhyāṃ
            gacchati" iti | na cānyadindriyaṃ vipākajaṃ traidhātuka vyāpyasti yajjanmaprabandhāvicchedena
            vartamānaṃ gatiprajñaptyupādānaṃ syāt, anyatra jīvitendriyāt |</p>
         
         
         <p>tatpunarastīti kathaṃ gamyate ? āgamādyuktitaśca | āgamastāvadayam-</p>
         
         <span class="note"><span class="it">Jaini_98</span></span>
         
         <p>
            "āyuruṣmātha vijñānaṃ yadā kāyaṃ jahatyamī |<br />
            apaviddhastadā śete yathā kāṣṭhamacetanam ||"
            </p>
         
         
         <p>sarvaṃ hi jīvitendriyaṃ kāmadhātāvavaśyaṃ kāyendriyoṣmasahacariṣṇu | tattvavaśyaṃ
            vijñānasahavarti nāpi cakṣurādīndriyasahavarti | rūpadhātau tu sarvaṃ kāyādipañcendriyasahavarti
            | na tvavaśyaṃ cittasahacariṣṇa | ārūpyadhātau tu sarvaṃ vijñānasahavarti, anyatra
            nirodhasamāpatteḥ |</p>
         
         
         <p>jīvitendriyaṃ gatiprajñaptyupādānamastīti dravyam | anyathā hi kuśalanivṛtte cetasi
            nirmale vādhobhaume tadgatiprajñaptyupādānavipākajaṃ kiṃ kalpyeta yatsadbhāvādasau
            tato na pracyutaḥ syāt ? na ca śakyaṃ pratijñātumanāsravāṇāmadhobhūmivijñānabījaṃ
            tadgatisaṃjñaptyupādānaṃ kalpayitum, anāsravasya cittasya samucchedāya pravṛttatvāt
            | na cānyadvijñānaṃ tadbhaumaṃ śakyaṃ kalpayituṃ manovijñānadhātuvyatiriktasyānākāramālambanasya
            vijñānasyāprasiddhatvāt | manodhāturiti cet | na | manovijñānadhātorevāvasthāntare
            tannāmaprajñapteḥ | yuktirapi- cakṣurādivattadādhipatyaviśeṣāt |</p>
         
         
         <p>"samādhibalena karmajaṃ jīvitāvedhaṃ nirvartyāyuḥ saṃskārādhiṣṭhānajam, āyurna vipākaḥ"
            iti kośakāraḥ | tatra kimuttaramiti ? na tatrāvaśyamuttaraṃ (<span class="it">Jaini_99</span>) vaktavyaṃ yasmānnaitatsūtre 'varati, vinaye na saṃdṛśyate, dharmatāṃ ca vilomayati
            | (<span class="it">Jaini_100</span>) tasmād bālavacanavadadhyupekṣyametat |</p>
         
         
         <p>kathaṃ tāvatsūtre nāvatarati, vinaye na saṃdṛśyate ? sūtre hyaktam- "asthānamanavaka
            śo yatprahāṇahetorvā upakramahetorvā apakvaṃ paripācayet, paripakvaṃ vā anyena nayena
            nayet" iti vistaraḥ |</p>
         
         
         <p>vinaye 'pi "niyatavedanīyaṃ triprakāraṃ karma sadevakenāpi lokena na śakyaṃ vyāvartayitum"
            iti parigrahaḥ |</p>
         
         <span class="note"><span class="it">Jaini_101</span></span>
         
         <p>abhidharme 'pi sarvāparimitamāyurākṣipyate | tasyāpakṣālāḥ kālasthānāntarāvasthānādiṣu
            niyamyante | ityevaṃ tāvadāgamādapetaṃ nottarārham |</p>
         
         
         <p>tathāpi tu yuktimaduttaramucyate | yadi bhagavān samādhibalena svecchayāpūrvaṃ sattvaṃ
            savijñānakaṃ sendriyamutpādayet, svātmano vā jīvitamanākṣiptaṃ prākkarmabhiryogabalenākṣipet,
            tato buddho bhagavānnārāyaṇīkṛtaḥ syāt apūrvasattvanirmāṇāt | sa ca kāruṇikatvānneva
            parinirvāyāt, śāsanasambhedasaṃdehāṃśca cchindyāt | tasmādvaitulikaśāstrapraveśadvāramārabdhaṃ
            tena bhadantenetyadhyupekṣametat |</p>
         
         <span class="note"><span class="it">Jaini_102</span></span>
         
         <p>atha kimāyuḥkṣayādeva maraṇaṃ bhavatyāhosvidanyathāpi ? prajñaptyāmuktam- "astyāyuḥkṣayānmaraṇaṃ
            na puṇyakṣayādibhiḥ? catuṣkoṭikaḥ | prathamā koṭiḥ- āyuviṃpākasya karmaṇaḥ paryādānāt
            | dvitīyā- bhogavipākasya | tṛtīyā- ubhayoḥ | turthī- viṣamāparihāreṇa |</p>
         
         
         <p>jñānaprasthāna uktam- "āyuḥ santatyupanibaddhaṃ vartata iti vaktavyam ? sakṛdutpannaṃ
            tiṣṭhatīti vaktavyam ? āha- kāmāvacarāṇāṃ sattvānāmasaṃjñisamāpattiṃ nirodhasamāpattiṃ
            vā samāpannānāṃ santatyupanibaddhaṃ vartata iti vaktavyam | samāpannānāṃ santatyupanibaddhaṃ
            vartata iti vaktavyam | samāpannānāṃ rūpārupyāvacarāṇāṃ ca sattvānāṃ sakṛdutpannaṃ
            tiṣṭhatīti vaktavyam ||"</p>
         
         
         <p>kaḥ punarasya bhāṣitasyārthaḥ ? yasyāśrayopaghātādupadhātastatsantatyadhīnatvāt prathamam
            | yasyāśrayopaghāta eva nāsti tadyathotpannāvasthānād dvitīyam | sāntarāyaṃ prathamaṃ
            nirantarāyaṃ dvitīyamiti kāśmīrāḥ | tasmādastyakālamṛtyuḥ |</p>
         
         <span class="note"><span class="it">Jaini_103</span></span>
         
         <p>sūtra uktam- "catvāra ātmabhāvapratilambhāḥ | astyātmabhāvapratilambho yatrātmasaṃcetanā
            krāmati na parasaṃcetanā" iti catuṣkoṭikaḥ | ātmasaṃcetanāvakrāmati kāmadhātau krīḍāpramoṣakāṇāṃ
            devānāṃ manaḥpradoṣakāṇāṃ ca devānām | teṣāṃ hi praharṣamanaḥpradoṣābhyāṃ tasmātsthānāccyutibhaṃvati,
            nānyathā | buddhānāṃ ceti vaktavyam, svayaṃmṛtyutvāt | parasaṃcetanaiva krāmati garbhāṇḍāgatānām
            | ubhayam- anyeṣāṃ kāmāvacarāṇāṃ prāyeṇa | nobhayam- sarveṣāmantarābhavikānāṃ rūpārūpyāvacarāṇāmekatīyānāṃ
            ca kāmāvacarāṇām | tadyathā nārakāṇāṃ ca darśanamārgamaitrīnirodhasamāpattisamāpannānāṃ
            rājarṣijinadūtajinādiṣṭaprabhṛtīnāṃ sarveṣāṃ ca caramabhavikānāṃ bodhisattvānāṃ mātustadgarbhāyāścakravartinaśca
            tadgarbhāyāḥ |"</p>
         
         
         <p>vyākhyātaṃ jīvitendrim ||</p>
         
         
         <p>saṃskṛtalakṣaṇānīdānīṃ vyākhyāyiṣyante | tāni punaḥ kāni kiyanti veti ? tadupavyākhyāyate-</p>
         
         <span class="note"><span class="it">Jaini_104</span></span>
         
         <p class="bold">jātiḥ sthitirjarānāśaḥ saṃskṛtāṅkacaṣṭatuyī /</p>
         
         
         <p>etāni khalu catvāri saṃskṛtalakṣaṇāni bhagavatābhidharme 'bhihitāni | etānyeva vineyaprayojanavaśāt
            sūtre sthityanyathātvamekīkṛtya trīṇyuktāni | gāthāyāṃ tvebhyo 'ṅgadvayaṃ sāmarthyādgamyamānamantarṇīya
            pradarśyate | sthitirhi dharmāyogamicchantī taddharmamupaguhyāvatiṣṭhate | sā ca tathā
            pravartamānā lokasya cittonnativiśeṣaṃ janayati | tato bhagavatānyathātvākhyayā (<span class="it">Jaini_105</span>) jarayā sahoktā śrīriva kālakarṇyānubaddhā saṃvegānukūlā bhaviṣyatītyeṣo 'rthaviṣayo
            dṛśyate | tasmāccatvāri | itaśca-</p>
         
         
         <p class="bold">catvāri sthitināstitve hetutvādyaprasiddhitaḥ // Abhidh-d_139 //</p>
         
         
         <p>yadi hi dharmasya sthitirna syāt, tasyātmanyavasthitasya hetvākhyaḥ śaktiprabhāvaviśeṣo
            na syāt | anityatāgrastasya ca notpaktiśaktirityataśca kriyāṃ na kuryāt | kriyābhāvātphalābhāvaḥ
            syāt | phalārthaścāyamārambhaḥ | tasmādāstikairnāstikapakṣaṃ vikṣipya sthitiḥ pratigṛhyata
            iti siddham ||</p>
         
         
         <p>catvārīti na siddhyanti jarābhāvāt | bhavatu sthitiḥ, jarā tu sarvathā na yujyate
            | katham ? uktaṃ hi-</p>
         
         
         <p>
            "tathātvena jarāsiddhiranyathātve 'nya eva saḥ |<br />
            tasmānnaikasya bhāvasya jarā nāmopapadyate ||"
            </p>
         
         <span class="note"><span class="it">Jaini_106</span></span>
         
         <p>taṃ pratīdamucyate-</p>
         
         
         <p><span class="bold">śaktihānerjarāsiddhiḥ</span></p>
         
         
         <p>unmiṣito hi dharmo jāyate hṛṣitaḥ phalamākṣipatīti | tasya yadi jarasā śaktirna vihanyeta
            sa dvitīyamapi phalamākṣipeta | na ca śaknotyākṣeptum | tasmādgamyate kaścijjarākhyaḥ
            śatruastaṃ jarjarīkṛtyopahṛtasāmarthyamanityatāpiśācyāḥ samarpayatīti yuktamuktam
            'śaktihānerjarāsiddhiḥ'; iti | naitadyuktamuktaṃ pariṇāmadoṣaprasaṅgāt | evaṃ laghvācakṣāṇena
            bhavatā sāṃkhyīyaḥ pariṇāmo 'bhyupagato bhavati | nābhyupagataḥ, yasmāt-</p>
         
         
         <p class="bold">nānyatvāt pariṇāmitā /</p>
         
         
         <p>anya eva hi no jarākhyo dharmo, anyaśca dharmī | sāṃkhyasya tvavasthitasya dharmiṇaḥ
            svātmabhūtasya dharmāntarasyotsargaḥ svātmabhūtasya cotpādaḥ pariṇāma iti |</p>
         
         
         <p>kathaṃ punaḥ kṣaṇikasya dharmasya śaktihānirbhavati ? evam- yasmādasyājahadātmakasya-</p>
         
         
         <p class="bold">ekakāritranāśābhyāṃ śaktihāniḥ prasiddhyati // Abhidh-d_140 //</p>
         
         
         <p>yena khalu dārḍhyenopeto yamekaṃ phalamākṣipate, yadi tenaiva yuktaḥ syād dvitīyamapyākṣipet
            | na cainaṃ śaktimantamanityatā hiṃsyāt | tasmād gamyate 'nyathībhūto 'yamanityatāvyāghrīmukhaṃ
            praviśati | ityekaṃ phalamākṣipya naśyatītyuktametat- 'ekakāritranāśābhyāṃ śaktihāniḥ
            prasiddhyati |'</p>
         
         
         <p>na prasiddhyati, nirhetukatvādvināśasya | ye hyarthatmāno hetumantaste khalvanityā
            dṛṣṭāḥ | katham ? aṃkuravat | na vināśasya vināśo 'sti, tasmādahetukaḥ | kiñca, ye
            cārthātmānaḥ paścādbhavanti teṣāṃ pūrvaheturasti tadyathā bhasmano bījādisaṃyogaḥ
            | na ca vināśasya heturasti | tasmādasau na paścādbhavatīti | tatra yaduktaṃ jātasya
            sthityanyathātvamapekṣya vināśo bhavatīti tadayuktam | atra pratyavasthānam-</p>
         
         
         <p class="bold">
            sati janmani tadbhāvād dravyakāritranāśataḥ /<br />
            āgamādupapatteśca vināśo 'pi sahetukaḥ // Abhidh-d_141 //
            </p>
         
         <span class="note"><span class="it">Jaini_107</span></span>
         
         <p>saheturvināśa iti sthāpanā | kutaḥ ? 'sati janmani tadbhāvāt |'; uktaṃ hi bhagavatā-
            "asmin satīdaṃ bhavati | yāvadavidyāpratyayāḥ saṃskārāḥ |" sati cotpattimati vināśo
            bhavati | tasmātsahetukaḥ | yasya punarahetukastasya prāgapi janmanaḥ so 'stīti janmaiva
            na syāt, viruddhānāmanyataropapatteḥ | tayoravirodhādvā tadvyapadeśānupapattiratāddharmyaṃ
            ca saṃskārāṇāmiti |</p>
         
         
         <p>dharmanāstitvamātraṃ vināśa iti cet | na | tadastitvapūrvakatvāt | astitvapūrvakaṃ
            hi tannāstitvamiti tadapi sahetukam | nāsti kiñcittaditi cet | na | astitvavirodhānupapatteḥ
            | kiñca, bhāvavirodhitve satyabhāvasya bhavatāpatteḥ | avirodhitve bhāvanityatvaprasaṃgādubhayābhāve
            vāṅmātratvāt | kā caiṣā vāco yuktiḥ sati ca bhavati tadviśeṣyaścātadvirodhī (<span class="it">Jaini_108</span>) ca | na ca kiñcidityevaiṣā vācoyuktirasaṃbaddhā | nirarthikā caiṣā vācoyuktiḥ |
            ataste bhāvābhāvo vāgvastumātram | pratiṣedhasāmarthātpratiṣedhyo bhāvo 'stīti cet
            | nāsti | śaśaviṣāṇavacchabdo gaḍumātratvātpratiṣedhadvayārthānupapatteśca | kiñca,
            kāritramātranāśācca | viruddhapratyayasānnidhye kriyāmātraṃ hi nodeti, naśyati | tasmānnānarthavān
            vināśaśabdaḥ | kutaśca ? āgamādupapatteśca |</p>
         
         
         <p>uktaṃ hi bhagavatā- "utpannānāmakuśalānāṃ dharmāṇāṃ nirodhāya" iti | tathoktam- "ihaikatīyaḥ
            prāṇātipātiko bhavati" iti vistaraḥ | tathā- "tisraḥ saṃvartanyo 'nalajalānilākhyā
            yābhiḥ krameṇa yāvacchubhakṛtsnā vinaśyante" iti | tathā- "jātipratyayaṃ jarāmaraṇam"
            iti |</p>
         
         
         <p>upapattirapi | janmano 'pyahetukatvaprasaṃgāt | yadi khalvasati sadbhāve 'pyahetuko
            vināśaḥ, janmāpyahetukaṃ bhavatviti | tatsamarthahetusāmagrīsannidhāne janmadarśanāt,
            tatsahetukatvamiti cet | na | tadvināśe tulyatvāttasyāpi samarthahetusāmagryantarasannidhānābhyupagamāt
            |</p>
         
         
         <p>vyākhyātāni lakṣaṇāni ||</p>
         
         
         <p>nāmakāyādayo vaktavyāḥ | na khalu vaktavyāḥ | na hi te śabdādanye vidyante, svabhāvakriyābhāvāditi
            | tadupadarśanārthamidamārabhyate |</p>
         
         
         <p class="bold">
            vākchabdādhīnajanmānaḥ svārthapratyāyanakriyāḥ /<br />
            saṃjñādyaparanāmānastrayo nāmādayaḥ smṛtāḥ // Abhidh-d_142 //
            </p>
         
         
         <p>viprayuktāḥ khalu nāmādayaḥ saṃskāraskandhasaṃgṛhītāḥ | vāk tu rūpaskandhasaṃgṛhītā
            vāggīrniruktirityarthaḥ | te ca tadadhīnotpattayo niruktyadhīnārthapravṛttayaśca (<span class="it">Jaini_109</span>) jñānavadarthasya pratinidhisthānīyāḥ | niruktiḥ nāma saṃjñā | nārthānāmekasaṃjñatvāt
            | yathā tu cakṣurvijñānakāyādayaḥ pañcarūpādyāyattavṛttayaḥ, tadvatte 'pi 'vākchabdādhīnajanmānaḥ';
            | ataścoktam- "vāṅ nāmni pravartate, nāmārthaṃ dyotayati |" iti | vācā saha kacaṭatapādayo
            jāyante tayā nidhīyanta iti | prativarṇānuvartinīnāṃ vācāṃ sāvayavatve 'pi sati tadabhidhānānupapattiriti
            cet | na | śabdabhedasaṃcayasya pratyayatve tadabhidhānasāmarthyopapatteḥ |</p>
         
         
         <p>kiñca, kriyayā ca tadastitvaṃ nirdhāryate | kā ca setyucyate | svārthapratyāyanaṃ
            kriyā | svaṃ svamarthaṃ pratyāyayatyapauruṣeyatvānnāmārthasaṃbandhasyaiṣa teṣāṃ kṛtāntaḥ
            |</p>
         
         
         <p>te punarnāmasaṃjñādyaparanāmānaḥ |</p>
         
         
         <p>tatra nāmaparyāyaḥ saṃjñākaraṇaṃ yathā ghaṭa iti |</p>
         
         
         <p>padaparyāyo vākyam | yathā ghaṭo dṛśyata iti | yena kriyāguṇakālaviśeṣā gamyanta iti
            kvacit | "yāvadbhirarthavadbhiḥ padairvivakṣitārthaparipūrirbhavati tāvatāṃ samūhaḥ
            padam" ityābhidharmikāḥ |</p>
         
         
         <p>vyañjanaparyāyo 'kṣaraṃ yathā ka ityetadakṣaraṃ niravayavamamūrtamapratighaṃ rūpalakṣaṇavimuktaṃ
            traikālikārthapratyāyanasamarthaṃ manovada pratihatagamanamiti |</p>
         
         <span class="note"><span class="it">Jaini_110</span></span>
         
         <p>na, asiddhatvāt | na khalu vākchabdādanye nāmādayaḥ siddhyanti | vākchabda evārtheṣu
            saṃjñākartṛkṛtāvadhiḥ smṛtyā gṛhītāvayavasamudāyaḥ śroturarthaṃ pratyāyayatīti kimanyairnāmādibhiḥ
            parikalpitaiḥ ? tatredaṃ pratyavasthīyate-</p>
         
         
         <p class="bold">anye nāmādayaḥ śabdādaprāptārthaprakāśanāt /</p>
         
         
         <p>śabdo hiparamāṇusaṃcayaḥ | sa prāpyārthaṃ prakāśayet, pradīpavat | nājātadhvastasvargādideśasthānarthān
            prāptuṃ śaknoti | tasmātpratipadyasva na śabdo 'rthaṃ pratyāyatīti | itaśca kramayaugapadyapratyāyanāsaṃbhavāt
            | katham ? balvajavat | iha hi bahūni balvajadravyāṇi pratyekamasamarthāni saṃbhūya
            rajjvātmanāvasthitāni dārvādyākarṣaṇakriyāsāmarthyopetāni bhavanti | na caivaṃ vākyātmānaḥ
            śabdāḥ buddhyupagṛhotāvayavasamudāyasaṃkṣepāḥ kramalabdhajanmānaḥ pratyekamarthapratyāyanasamarthāḥ,
            nāpi saṃbhūya pratyāyayanti, saṃbhūyānavasthānād balvajavat | tasmātkramayaugapadyātpratyāyanāsaṃbhavānna
            śabdāḥ kañcidarthaṃ pratyāyayantīti siddham |</p>
         
         
         <p>itaśca, pratyāyyapratyāyakādisaṃbandhānupapatteḥ | katham ? pradīpavat | tadyathā
            pradīpastamasi ghaṭādipratyāyyapratyāyakaśaktiyukto ghaṭadarśanārthibhirupādīyate
            na ca kaścicchabdaḥ kasmiṃścidarthe kenacitsaṃbandhiviśeṣeṇa niyatavṛttiḥ, yastaṃ
            gṛhītvā pratyāyayemeti |</p>
         
         
         <p>tatra tāvat | na pradīpasyeva pratyāyyapratyāyakasaṃbandho 'sti | akṛtasaṃketasyāpratyāyanāt
            | nāpi saṃyogākhyaḥ saṃbandho 'sti sadasatostadanupapatteḥ | guṇatvācceti kasmiścinna
            samavāyākhyaḥ | ata evākāśaguṇatvācceti kaścit | tasmātpratyāyyapratyāyanādisaṃbandhānupapatteḥ
            yadagadiṣma na śabdo 'rthaṃ pratyāyayatīti tatsamyagabhyadhāmeti |</p>
         
         <span class="note"><span class="it">Jaini_111</span></span>
         
         <p>sāmayikaḥ śabdo 'rthapratyāyanaliṅgamiti cet | na | sādhyatvādvitarkavicārādhīnajanmanaḥ
            śabdasya kramayaugapadyapratyāyanānupapatteśca | prativarṇaviṣayā smṛtiḥ pratyāyayatīti
            cet | na | tatsamānadoṣatvātpūrvapakṣotsargatvācca | saṃskāra iti cet | na | asiddhatvāduktottaratvācca
            | yādṛcchikasaṃvṛttiśabdamātrābhyupagame vakṣyamāṇadoṣaprasaṃgācceti |</p>
         
         
         <p>kiṃ punarete nāmakāyādayo nityā āhosvidanityā iti ?</p>
         
         
         <p><span class="bold">anityāste tu vijñeyāḥ</span></p>
         
         
         <p>tu śabdo 'nityatvavādaviśeṣa | rtho hetuḥ | ka iti cet | so 'yamucyate-</p>
         
         
         <p class="bold">sāpekṣārthavibhāvanāt // Abhidh-d_143 //</p>
         
         
         <p>katham ? jñānavat | tadyathā jñānaṃ cakṣurādīn hetūnapekṣyārthaṃ vibhāvayati tadvannāmādayo
            'pi ghoṣādīn hetūnapekṣyārthaṃ pratyāyayanti | tasmātsāpekṣapratyāyanādanityā iti
            ||</p>
         
         
         <p>yadi tarhi nāmādayo 'rthaṃ pratyāyayanti, tatkathamidaṃ sadbhirapyucyate- 'śabdo 'rthaṃ
            pratyāyayati'; iti ? tadatrābhidhīyate-</p>
         
         
         <p class="bold">
            svarūpaṃ vedayaṃścchabdo vyañjanādīni ca dhruvam /<br />
            arthapratyāyakaḥ prājñarbhaktikalpanayocyate // Abhidh-d_144 //
            </p>
         
         
         <p>āñjasā hi vāṅ nāmni pravartate nāmābhilapatotyarthaḥ | nāma tvarthaṃ dyotayatīti prativarṇānuvartino
            vāk khalu nāmābhilapanto svañca rūpamudbhāvayantī santānena pravartamānā guṇakalpanayārthaṃ
            pratyāyayatītyapadiśyate | na tvarthaḥ śabdavācyo dyotyo vā |</p>
         
         
         <p>itaśca na śabdo 'rthaṃ pratyāyayati | yasmāt-</p>
         
         
         <p class="bold">paramāṇusvabhāvatvād ghoṣaikatvaṃ na yujyate /</p>
         
         
         <p>"edaitau kaṇṭhatālavyau" iti pratijñāyate | na caikasyāṇuvacanasya viśliṣṭasthānadvaye
            vṛttirupapadyate | paramāṇusaṃghātasya tūpapadyate | paramāṇavo 'pi pratyekaṃ na pratyāyayanti,
            digbhāgāstitvanāstitve tadabhāvācceti | samudāyo 'pi madhyasthairapratyāyanānumānādantadvayenāpi
            na pratyāyayatītyadhyavasīyate | (<span class="it">Jaini_112</span>) na cārthāntaraṃ samudāyibhyaḥ samudāyo 'sti | sa kathamarthaṃ pratyāyayiṣyatīti
            | atītavarṇasamudāyastvantyavarṇāpekṣo manobuddhyopagṛhītasvarūpaḥ saṃbandhinyarthe
            buddhimutpādayan pratyāyayatīti yuktarūpo vyapadeśaḥ |</p>
         
         
         <p>atra mīmāṃsakavaiyyākaraṇau pratyācakṣāte | nāsiddhatvāt | na khalu śabdasya paramāṇumayatvaṃ
            siddham | tasmādanuttarametat | tau pratyabhidhīyate |</p>
         
         
         <p><span class="bold">tādātmyaṃ pratighātitvāt</span></p>
         
         
         <p>pratihanyate khalu śabdaḥ prākārabhittyādiṣu tasmātpratighātī śabda iti | na | asiddham
            | siddhasādhanādasiddheḥ | yatkhalu bhavatā pratighātitvenāprasiddhaṃ paramāṇumayatvaṃ
            sādhyata ityasadetat | tatredaṃ pratyavasthīyate |</p>
         
         
         <p class="bold">tatsiddhirvaraṇādibhiḥ // Abhidh-d_145 //</p>
         
         
         <p>ālāṅgalagrāhebhyaḥ siddhametadgarbhagṛhāntargatena pihite kavāṭe 'bhihanyamānāḥ paṭahāḥ
            dhmāpyamānāśca śaṃkhā na śrūyante | hūṇanāḍonirghoṣeṇa ca nagaraprākārāṇi pātyante
            | tasmātsiddhena jālmajenāsiddhasya sādhanamidamāviṣkriyate nāsiddheneti |</p>
         
         
         <p>yadapyucyate sphoṭaḥ śabdo dhvaniḥ śabdaguṇa iti tatrāpadiśyate-</p>
         
         
         <p class="bold">sphoṭākhyo nāparo ghoṣācchabdo nityaḥ prasiddhyati /</p>
         
         
         <p>tasmāddhdhaniḥ śabdaḥ sphoṭa ityanarthāntaram | yathā hastaḥ karaḥ pāṇiriti lokaprasiddhametat
            | tasmāt-</p>
         
         
         <p class="bold">kramavṛtterna śabdena kaścidartho 'bhidhīyate // Abhidh-d_146 //</p>
         
         <span class="note"><span class="it">Jaini_113</span></span>
         
         <p>iti prāgāviṣkṛtametat | tanmā pramoṣīḥ ||</p>
         
         
         <p>yadapyucyate vaiyākaraṇaiḥ śabdo buddhinirgrāhya eṣa vaiśeṣikairapi śrotragrāhyaḥ,
            śabdasyānyatve 'pi ca śabdatvādayaḥ śrotreṇa gṛhyanta iti | tayoridamucyate-</p>
         
         
         <p class="bold">
            na śrutyā śrūyate śabdastadanyā ca gatiḥ śruteḥ /<br />
            yo brūyātsa svamātmānaṃ vidvadbhirapahāsayet // Abhidh-d_147 //
            </p>
         
         
         <p>iti | tasmātpratītapadārthako loke dhvaniḥ śabdaḥ | tataścānye nāmādayaḥ sarvārthaviṣayā
            iti sthāpanā |</p>
         
         
         <p class="bold">pratidyotyaṃ yathāyogaṃ niyatāniyatāśca te /</p>
         
         
         <p>tatra ya āryayā niruktyā nirucyante dvādaśāyatanaviṣayāste niyatābhidheyasaṃbandhāḥ,
            laukikyāśca kecinniyatābhidheyā nirucyante | ubhaye 'pyete kṛtasaṃketasyārthaṃ pratyāyayanti
            | ye tu yathecchaṃ pitrādibhiḥ kriyante nāmakāyādibhiste hyaniyatā yadṛcchikā ityucyante
            | tadyathā ḍitthaḍavitthādayaḥ |</p>
         
         
         <p>prathamāstu buddhotpāda eva pravartante nānyadeti | uktaṃ hi bhagavatā- "tathāgatānāmutpādānnāmapadavyañjanakāyānāmutpādo
            bhavati" ityetasmāt-</p>
         
         
         <p class="bold">niyatodbhāvanād buddhaḥ sarvajña iti gamyate // Abhidh-d_148 //</p>
         
         
         <p>ye hyapaurūṣeyā dhātvāyatanaskandhādyavadyotakāste prathamaṃ buddhaviṣayā eva | tadavabodhācca
            bhagavānsarvajña ityabhidhīyate | te punarete-</p>
         
         
         <p class="bold">sattvākhyāḥ kāmarūpāptā niṣyandāvyākṛtāstathā /</p>
         
         <p>sattvākhyā hyete | yaśca dyotayati sa taiḥ samanvāgataḥ | na yo dyotyate | (<span class="it">Jaini_114</span>) kāmāptāḥ rūpāptāścaite vākchabdādhīnajanmatvāt | naiṣyandikā anivṛtāvyākṛtāścaiva
            |</p>
         
         
         <p>yathā caite nāmādayaḥ</p>
         
         
         <p class="bold">tathaiva ca vipākaśca sābhāgyaṃ prāptayo dvidhā // Abhidh-d_149 //</p>
         
         
         <p>abhidharmadīpe vibhāṣāprabhāyāṃ vṛttau dvitīyasyādhyāyasya tṛtīyaḥ pādaḥ ||</p>
         
         
         <p>dvitīyo 'dhyāyaḥ samāptaḥ ||</p>
         
         <span class="note"><span class="it">Jaini_115</span></span>
         
         <p>tṛtīyo 'dhyāyaḥ |</p>
         
         
         <p>caturthapādaḥ |</p>
         
         
         <p>................ | dvitīyaṃ dvitīyasyāḥ | tṛtīyaṃ tṛtīyasyāḥ | vāyusaṃvartanyāścaturthadhyānaṃ
            śīrṣamiti |</p>
         
         
         <p>atrāha- caturthadhyāne saṃvartanī kasmānna bhavati ? taducyate-</p>
         
         
         <p class="bold">
            sattvākhyopadravābhāvānna caturthe 'sti sūtrataḥ /<br />
            vimānasya samatvasya pradhvaṃsānnityatā kutaḥ // Abhidh-d_150 //
            </p>
         
         
         <p>caturthe khalu dhyāne bāhyādhyātmikā apakṣālā na vidyante tasmānna saṃvartano utpādyate
            | prathame hi dhyāne vitarkavicāra vagnikalpāvapakṣālabhūtau vidyete | dvitīye prītirapkalpā
            cetopahāriṇī | tṛtīye dhyāne āśvāsapraśvāsā (<span class="it">Jaini_116</span>) vāyvātmakāḥ | ityato yasyāṃ dhyānasamāpattau yathābhūto 'pakṣālastathābhūtena bāhyena
            vināśaḥ | caturthe tu bāhyo 'pakṣālo na pravartata iti nāsti saṃvartanī | nityaṃ tarhi
            caturthadhyānaṃ prāpyam | kasmāt ? 'vimānasya samatvasya'; karmakṣayena'pradhvaṃsāt';
            iti ||</p>
         
         
         <p>kathaṃ punaretāḥ saṃvartanyaḥ kayā vānupūrvyā bhavanti ? taducyate | nirantaraṃ tāvat-</p>
         
         
         <p class="bold">
            sapta tejobhirekādbhirgate 'dbhiḥ saptake punaḥ /<br />
            tejasā saptakāntyaikā vāyusaṃvartanī tataḥ // Abhidh-d_151 //
            </p>
         
         
         <p>sapta saṃvartanyastejobhiḥ bhavanti | aṣṭhamo 'pām | evaṃ saptako bhavati | tasmin
            saptake 'tikrānte punastejasā saptakaḥ | tasminnapyatikrānte vāyusaṃvartanyaikayā
            nāśo bhavati | sā tu nityaṃ tejasaḥ saptakapṛṣṭhe vāyusaṃvartanī bhavati | ta ete
            piṇḍena bhavanti ṣaṭpañcāśat tejaḥsaṃvartanyaḥ, saptāpsaṃvartanyaḥ, ekā vāyusaṃvartanī
            ||</p>
         
         
         <p>kiṃ punastatra kāraṇaṃ yatpaścādvāyursavartanyekaiva bhavati ? taducyate-</p>
         
         <span class="note"><span class="it">Jaini_117</span></span>
         
         <p class="bold">
            āgneyātsaptakādekaḥ pāvanīkimanantaram /<br />
            āyuṣparigrahādevaṃ śubhakṛtsnāyuredhanam // Abhidh-d_152 //
            </p>
         
         
         <p>evaṃ ca kṛtvā prajñaptibhāṣyamanulomitaṃ bhavati- "catuḥṣaṣṭhiḥkalpāḥ śubhakṛtsnānāṃ
            devanāmāyuṣpramāṇam" iti ||</p>
         
         
         <p>atha kasmāt pṛthivīsaṃvartanī na bhavati ? tadatra kāraṇamucyate-</p>
         
         
         <p class="bold">
            vātādidoṣasādharmyātsattvānāṃ tadvināśakāḥ /<br />
            ādhyātmiketi sārūpyānna bhūsaṃvartanī matā // Abhidh-d_153 //
            </p>
         
         
         <p>yathā khalu vātapittaśleṣmabhistribhiḥ sattvānāṃ marmacchedaḥ pṛthivīdhātutvalakṣaṇo
            bhavati tadvadagnijalavāyubhirbhūrūtsādyate | kiñca, ete tadvināśakāḥ .............tannāśāya
            pravṛttatvāt | kiñca, 'ādhyātmiketi sārūpyācca'; | yathā cādhyātmikyastrisraścittasya
            tayorbhavanti vitarkavicāraprītyucchvāsapraśvāsalakṣaṇaistathā bāhyā apyupadravā vahnyambhovāyuprakopalakṣaṇā
            bhavantīti ||</p>
         
         
         <p>abhidharmadīpe vibhāṣāprabhāyāṃ vṛttau tṛtīyasyādhyāyasyacaturthaḥ pādaḥ samāptaḥ
            ||</p>
         
         
         <p>tṛtīyo 'dhyāyaḥ samāptaḥ ||</p>
         
         <span class="note"><span class="it">Jaini_118</span></span>
         
         <p>caturtho 'dhyāyaḥ |</p>
         
         
         <p>prathamaḥ pādaḥ |</p>
         
         
         <p>atha yaduktaṃ "sattvakarmadvidhākhyena pūritaṃ vāyumaṇḍalam" ityetaducyatām | kāni
            tāni kiyanti vā karmāṇītyataḥ karmāṇi prastūyante |</p>
         
         
         <p class="bold">
            sattvopapattihetūnāṃ vipatsaṃpadvidhāyinām /<br />
            lokavacitryakartṛṇāṃ karma heturitīṣyate // Abhidh-d_154 //
            </p>
         
         
         <p>dṛśyate khalu sattvānāṃ hīnamadhyopkṛṣṭajātiparigrahāyāmāśrayabhogādisampadvipattiśca
            | yacca dvividhasya lokasya vicitratā tatra karmāṇi hetuḥ | atasteṣāṃ tattvāni vakṣyāmi
            | yadapyuktaṃ kāni kiyanti veti tadupavyākhyāyate ||</p>
         
         
         <p>sūtre dve karmaṇī nidiśyoktam- "dve karmaṇī cetanā karma cetayitvā ca" iti | tāni
            punastrīṇyuktāni | katham ?</p>
         
         
         <p class="bold">
            kāyikaṃ vāṅmayaṃ caiva cetanākhyaṃ ca mānasam /<br />
            karmāṇyetāni lokasya kāraṇaṃ neśvarādayaḥ // Abhidh-d_155 //
            </p>
         
         
         <p>etāni khalu trīṇi karmāṇi śubhāśubhāni dvividhasyāpi sattvabhājanalokasya hitāhitanimittānyutpattau
            ca sampattau ca vaicitryasya ca kāraṇam | neśvarakālapuruṣapradhānādayaḥ ||</p>
         
         <span class="note"><span class="it">Jaini_119</span></span>
         
         <p>tatra tāvadyathā neśvaraḥ kāraṇaṃ tathā pūrvamullikhitam, idānīṃ tu vispaṣṭataramāviṣkriyate-</p>
         
         
         <p class="bold">vaiśvarūpyātkramotpādāttadvadanyatprasaṅgataḥ /</p>
         
         
         <p>yadi khalveko nityaśceśvaro lokasyotpattisthitipralayakāraṇaṃ syāt, tena khalu kāraṇānuvidhāyitvātkāryasyaitat
            trayaṃ viruddhaṃ yugapat syāt | na caitad dṛṣṭamiṣṭaṃ vetyasadetat | kiñca lokaścāpyavicitraḥ
            syāt | yugapaccotpadyeta nagnaḥ kapālapāṇiśca paryaṭettadicchānuvidhāyī ca syāt |
            na caitadevam | tasmānneśvaraḥ kāraṇam |</p>
         
         
         <p>grāmādyadhipativiśeṣotkarṣāvasthānādīśvaraprasiddhiriti cet | na | grāmādhikṛtādiha
            paratantratvānityatvakāryāntaraśaktivighātādidarśanāt, gomayapiṇḍopamasūtrokteśca
            |</p>
         
         <span class="note"><span class="it">Jaini_120</span></span>
         
         <p>bhāgavatāditannindādarśanācca | bhāgavatādyā hi maheśvaraṃ nindyanto dṛśyante | māheśvarāśca
            viṣṇumiti |</p>
         
         
         <p>kāraṇasāpekṣaṃ tapaḥsāmarthyādutpādayatīti cet | tatrāpadiśyate |</p>
         
         
         <p class="bold">nānyāpekṣā tapoyogo pakṣahānyādidoṣataḥ // Abhidh-d_156 //</p>
         
         
         <p>yadi khalu sahakārikāraṇāpekṣaḥ tapobalalabdhyaiśvaryaśca lokaṃ sṛjati kumbhakārabaddhaṭādīn
            | na | cevaṃ sati pūrvapakṣotsargaḥ kṛto bhavati | yaduktaṃ nityaścaikaśca svatantraḥ
            kāraṇamiti taddhīnam | tapobalasāmarthyābhyupagame cānityatvaṃ pāratantryaṃ cābhyupagataṃ
            bhavati | tadabhyupagamāccānaiśvaryamiti | etena kālapuruṣapradhānādikāraṇaparigrahāḥ
            pratyūḍhā veditavyāḥ |</p>
         
         
         <p>yadi khalu karma kāraṇaṃ neśvarādayaḥ kathaṃ tarhi lokastatkāraṇaparigrahaṃ karotīti
            ? atra brūmaḥ-</p>
         
         
         <p class="bold">
            karmaṇāṃ bodhyate śaktirvidhikālagrahādibhiḥ /<br />
            yato 'tasteṣu tācchabdyaṃ gauṇyā vṛttyā prayujyate // Abhidh-d_157 //
            </p>
         
         
         <p>
            yathoktam-<br />
            "vidhirvidhānaṃ niyatiḥ svabhāvaḥ kālo grahā īśvarakarmadaivam |<br />
            puṇyāni bhāgyāni kṛtāntayogaḥ paryāyanāmāni purākṛtasya ||"
            </p>
         
         <span class="note"><span class="it">Jaini_121</span></span>
         
         <p>kiñca, yataśca</p>
         
         
         <p>
            "grahayogo bhujāspandaḥ svapnaḥ pūrṇaghaṭādayaḥ |<br />
            sūcayanti nṛṇāmete vṛttilābhaṃ svakarmaṇaḥ ||"
            </p>
         
         
         <p>ityato 'pi teṣu tācchabdyaṃ prayujyata iti ||</p>
         
         
         <p>kathaṃ punareṣāṃ trayāṇāṃ karmaṇāṃ vyavasthānam ? yadyāśrayataḥ, sarveṣāṃ kāyāśritatvādekatvam
            | svabhāvataścet, vākkarmaivaikaṃ prāptam | samutthānataścet, manaḥkarmaikaṃ prāptam
            | sarveṣāṃ manasotthāpitatvāt | tribhirapīti vaibhāṣikāḥ ||</p>
         
         
         <p>te punarete prathame dve karmaṇī pratyekaṃ dviprabhede | katham ? tadapadiśyate-</p>
         
         
         <p><span class="bold">pūrve vijñaptyavijñaptī</span></p>
         
         
         <p>kāyakarma khalu kāyavijñaptiḥ kāyāvijñaptiśca | vākkarmāpi vāgvijñaptirvāgavijñaptiśca
            | tṛtīyaṃ tu karma-</p>
         
         
         <p class="bold">cetanā mānasī kriyā // Abhidh-d_158 //</p>
         
         
         <p>uktaṃ hi bhagavatā- "cetanā karma cetayitvā |" tatpunastridhoktam- "kāyakarma vākkarma
            manaskarma ca" iti |</p>
         
         
         <p>kiṃ svabhāvaṃ punaridaṃ kāyakarma kiṃ tāvatkāyasvabhāvam ? yathā vākkarma (<span class="it">Jaini_122</span>) vāksvabhāvam, āhosvitkāyādanyadyathā manaskarma manasonyadityetadāha | ..............</p>
         
         
         <p>abhidharmadīpe vibhāṣāprabhāyāṃ vṛttau caturthādhyāyasya prathamaḥ pādaḥ</p>
         
         <span class="note"><span class="it">Jaini_123</span></span>
         
         <p>caturthādhyāye</p>
         
         
         <p>dvitīyapādaḥ |</p>
         
         
         <p>..................parābhavantītyapadiśyate |</p>
         
         
         <p class="bold">
            annamatyagninirdagdhaṃ yathā sthālī ca saṃskṛtā /<br />
            pāpadṛṣṭestathā śīlaṃ śāṭhyerṣyādikṣatātmanaḥ // Abhidh-d_159 //
            </p>
         
         
         <p class="bold">
            saṃvṛtsaddṛṣṭyupetāto bhikṣutvaṃ paramārthataḥ /<br />
            ekasampattu saṃvṛtyā dvayābhāve dvidhāpi na // Abhidh-d_160 //
            </p>
         
         
         <p>dṛṣṭisampadviśuddhā khalu śaīlasampat 'bhikṣutvaṃ paramārthataḥ | anyataravikalastu
            saṃvṛtyā bhikṣurbhavati | dvyaṅgavikalastu nāpi saṃvṛtyā nāni paramārthata iti |</p>
         
         
         <p>yadi khalu vinā saṃvareṇāṣṭau nikāyā na vyavasthāpyante kathaṃ tarhi (<span class="it">Jaini_124</span>) bhagavatoktaiḥ- "ekadeśakārī, pradeśakārī, yadbhūyaskārī, paripūrṇakārī" ityatrāpyayamartho
            dṛśyate ? kaścitkhalvakāryaikadeśaviratikṣamo bhavati | kaścidyāvatsamagradauḥśīlyaviratikṣamaḥ
            | ityato bhagavānakāryaikadeśaviratyāpyupāsakatvaṃ (<span class="it">Jaini_125</span>) śāsti | na hi sarvaśīlavikalaḥ kaściccharaṇagamanecchāmātrakeṇopāsako bhavati ṣaḍaṅgoṣadhaikadvyaṅgavaikalyopayogavaditi
            |</p>
         
         
         <p>atha yaduktam- "buddhaṃ dharmaṃ saṃghaṃ śaraṇaṃ gacchati" iti tatka ete buddhādayaḥ
            ? tadidamabhidhīyate-</p>
         
         
         <p class="bold">
            vigatāvaṇe jñāne buddhoktermukhyakalpanā /<br />
            tadāśraye phale cāpi vijñeyā guṇakalpanā // Abhidh-d_161 //
            </p>
         
         
         <p>dvividhaḥ khalu buddhaḥ saṃvṛtyā paramārthataśca | tatra paramārthato yathoktaṃ śāstre-
            "yo buddhaṃ śaraṇaṃ gacchati kimasau śaraṇaṃ gacchati ? tānevāsau buddhakārakānaśaikṣāndharmāñcharaṇaṃ
            gacchati | te hi buddhaśabdapravṛttinimittacihnam |" iti | tebhyo 'pi nirāvaraṇaṃ
            jñānaṃ pradhānaṃ sarvajña iti lokaprasiddha eṣa tāvat pāramārthiko buddhaḥ | saṃvṛtyāpi
            'tadāśraye'; dvātriśatā lakṣaṇairaśītyā cānuvyañjanairvirājite rūpakāye 'pi buddhākhyeti
            | tatphale ca balavaiśāradyamahākaruṇādiṣu buddhoktiriti |</p>
         
         <span class="note"><span class="it">Jaini_126</span></span>
         
         <p class="bold">
            śāśvatatvaśubhatvābhyāṃ sarvānarthanivṛttitaḥ /<br />
            mukhyakalpanayā tadvaddharmo nirvāṇamucyate // Abhidh-d_162 //
            </p>
         
         
         <p>nityāvikṛtasvalakṣaṇadhāraṇāttatprāptānāṃ cātyantadhāraṇe nirvāṇaṃ pāramārthiko dharmaḥ
            | guṇakalpanathā tu pratyekabuddhabodhisattvasantāniko mārgaḥ | trīṇi ca piṭakāni
            dharmo nirvāṇaprāpakatvāt ||</p>
         
         
         <p class="bold">āryāḥ śiṣyaguṇāḥ saṃghastathaiva paramārthataḥ /</p>
         
         
         <p>navānāmaśaikṣāṇāmaṣṭādaśānāṃ ca śaikṣāṇāṃ śiṣyāṇāṃ santāne yo mārgaḥ sa pāramārthikaḥ
            saṃgha ityucyate | saṃvṛtyā tu pṛthagjanakalyāṇakabhikṣusaṃgha ityapadiśyate |</p>
         
         
         <p class="bold">etānyo yāti śaraṇaṃ sa yāti śaraṇatrayam // Abhidh-d_163 //</p>
         
         
         <p>etānyathoktalakṣaṇān buddhadharmasaṃdhān śaraṇaṃ gacchati 'yo yāti śaraṇatrayam';
            iti ||</p>
         
         <span class="note"><span class="it">Jaini_127</span></span>
         
         <p>kiṃ svabhāvāni punaḥ śaraṇagamanāni ? vāgvijñaptitatsamutthadharmasvabhāvāni ||</p>
         
         
         <p>kaḥ punaḥ śaraṇārthaḥ ? trāṇārthaḥ śaraṇārthaḥ | tadāśrayeṇa sarvaduḥkhātyantavimokṣāt
            | uktaṃ hi bhagavatā-</p>
         
         
         <p>
            "bahavaḥ śaraṇaṃ yānti parvatāṃśca vanāni ca |<br />
            ārāmāṃścaityavṛkṣāṃśca manuṣyā bhayatarjitāḥ ||
            </p>
         
         
         <p>
            na caitaccharaṇaṃ śreṣṭhaṃ naitaccharaṇamuttamam |<br />
            naitaccharaṇamāgamya sarvaduḥkhātpramucyate ||
            </p>
         
         
         <p>
            yastu buddhaṃ ca dharmaṃ ca saṃghaṃ ca śaraṇaṃ gataḥ |<br />
            catvāri cāryasatyāni paśyati prajñayā yadā ||
            </p>
         
         
         <p>
            duḥkhaṃ duḥkhasamutpādaṃ duḥkhasya samatikramam |<br />
            āryaṃ cāṣṭāṃgikaṃ mārgaṃ kṣemaṃ nirvāṇagāminam ||
            </p>
         
         
         <p>etaddhi śaraṇaṃ śreṣṭhametaccharaṇamuttamam |
            etaccharaṇamāgamya sarvaduḥkhātpramucyate ||" iti |</p>
         
         
         <p>ata eva śaraṇagamanāni sarvasaṃvarasamādāneṣu dvārabhūtāni, dṛṣṭisaṃpannasya teṣāṃ
            prarohāt |</p>
         
         
         <p>kiṃ punaḥ kāraṇaṃ kāmamithyācārādevopāsakasya viratiḥ śikṣāpadeṣu vyavasthāpitā na
            sarvasmādabrahmacaryāt ? anyebhyaśca prakṛtisāvadyebhyo mṛṣāvāda eva śikṣāpadeṣu vyavasthāpyate,
            na pāruṣyādi ? sarvebhyaśca pratipakṣapaṇasāvadyebhyaḥ madyapānādeva viratiḥ śikṣāpadaṃ
            vyavasthāpitam ? taducyate-</p>
         
         
         <p class="bold">mithyācāraḥ satāṃ garhyātparatrākaraṇāptitaḥ /</p>
         <span class="note"><span class="it">Jaini_128</span></span>
         
         <p class="bold">pāpiṣṭhatvānmṛṣāvādo madyapānaṃ smṛtikṣayātū // Abhidh-d_164 //</p>
         
         
         <p>kāmamithyācāro hi loke 'tyarthaṃ garhitaḥ | pareṣāṃ dāropaghātādāpāyikatvācca | na
            tathābrahmacaryam | sukarā ca gṛhasthasya kāmamithyācāravi ratiḥ, duṣkarā tvabrahmacaryāt
            | āryaścākaraṇasaṃvaraṃ kāmamithyācārādeva janmāntarito 'pi labhate na tvabrahmacaryāt
            |</p>
         
         
         <p>mṛṣāvādo 'pi bhagavatā pāpiṣṭhatvādrāhulamuddiṣya paramenādareṇoktaḥ- "yasya rāhula
            mṛṣāvāde nāsti lajjā nāsti kaukṛtyaṃ nāhaṃ tasya kiñcidakaraṇīyaṃ vadāmi" iti |</p>
         
         
         <p>madyapāne 'pi smṛtilopo bhavati, sarvaśikṣāpadakṣobho bhavatītyataḥ pratikṣepaṇasāvadyamapi
            sanmadyapānaṃ kuśāgreṇāpi bhagavatā nābhyanujñātam ||</p>
         
         
         <p>idamidānīmucyatām | ya ete trayaḥ prātimokṣadhyānānāsravasaṃvarāḥ kimeṣāṃ yata eko
            labhyate tataḥ śeṣā apīti ? brūmaḥ-</p>
         
         
         <p class="bold">sarvebhyo vartamānebhyo dvividhebhyo 'pi kāmajaḥ /</p>
         
         <span class="note"><span class="it">Jaini_129</span></span>
         
         <p>prātimokṣasaṃvaraḥ khalu sarvebhyo maulaprayogapṛṣṭhebhyo vartamānebhyaḥ skandhāyatanadhātubhyaḥ
            sattvādhiṣṭhānapravattatvāt, nātītānāgatebhyasteṣāmasattvasaṃkhyātatvāllabhyate |
            'dvividhebhyo 'pi'; sattvāsattvākhyebhyaḥ, prakṛtipratikṣepaṇasāvadyebhyaśca |</p>
         
         
         <p class="bold">trikālebhyastu maulebhyo labhyete bhāvanāmayau // Abhidh-d_165 //</p>
         
         
         <p>etau hi maulebhya eva karmapathebhyo labhyete na prayogapṛṣṭhebhyo nāpi prajñaptisāvadyebhyaḥ,
            sarvakālebhyaśca skandhāyatanadhātubhyo labhyete 'tītānāgatebhyo 'pi |</p>
         
         
         <p>catuṣkoṭikā cātra bhavati | "santi te skandhāyatanadhātavo yebhyaḥ prātimokṣasaṃvaro
            labhyate na dhyānānāsravasaṃvarau" iti vistaraḥ | prathamā koṭiḥ- pratyutpannebhyaḥ
            sāmantakapṛṣṭhebhyaḥ pratikṣepaṇasāvadyācca | dvitīyāatītānāgatebhyo maulebhyaḥ karmapathebhyaḥ
            | tṛtīyā- pratyutpannebhyaḥ maulebhyaḥ karmapathebhyaḥ | caturthī- atītānāgatebhyaḥ
            sāmantakapṛṣṭhebhya iti ||</p>
         
         
         <p>kiṃ punarimau saṃvarāsaṃvarau sarvasattvebhya eva labhyete ? sarvāṅgebhyaḥ sarvakāraṇaiśca
            ? athāsti kaścidbhedaḥ ? tatra tāvadavaśyaṃ labhyate-</p>
         
         
         <p class="bold">
            sarvebhyaḥ sattvajātibhyaḥ saṃvaro vāṅgakāraṇaiḥ /<br />
            sarvebhyo saṃvarāṅgebhyaḥ sattvebhyaśca na kāraṇaiḥ // Abhidh-d_166 //
            </p>
         
         
         <p>sarvasattvebhyaḥ khalu saṃvaro labhyate na kebhyaścit | aṅgebhyastu vibhāṣā kaścitsarvebhyo
            labhyate bhikṣusaṃvaraḥ | kaściccaturbhyaḥ | tato 'nyaḥ | karmapathā hi saṃvarābhyāṅgāni
            | kāraṇairapi kenacitparyāyeṇa sarvaiḥ, kenacidekena |</p>
         
         <span class="note"><span class="it">Jaini_130</span></span>
         
         <p>kathaṃ tāvatsarvairyadyalobhādveṣāmohāḥ kāraṇānīṣyante ? kathamekena yadi mṛdumadhyādhimātrāṇi
            cittāni kāraṇānīṣyante ? paścimena paryāyeṇa niyamocyate | asti saṃvarasthāyo sarvasattveṣu
            saṃvṛto na sarvāṅgairna sarvakāraṇairyo mṛdunā cittena madhyenādhimātreṇa vā upāsakopavāsaśrāmaṇerasaṃvaraṃ
            samādatte | asti sarvasattveṣu saṃvṛtaḥ sarvāṅgaiśca, na tu sarvakāraṇairyo mṛdunā
            cittena madhyenādhimātreṇa vā bhikṣusaṃvaraṃ samādatte | asti sarvasattveṣu sarvāṅgaiḥ
            sarvakāraṇaiśca yastrividhena cittena trīnsaṃvarān samādatte | asti sarvasattveṣu
            sarvakāraṇaiśca na tu sarvāṅgairya upāsakopavāsaśrāmaṇerasavarānmṛdumadhyādhimātraiścittaiḥ
            samādatte | yastu na sarvasattveṣu syādīdṛśo nāsti yasmātsarvasattvānugatakalyāṇāśaye
            sthitaḥ saṃvaraṃ pratilabhate nānyathā, pāpāśayasyānuparatatvāt |</p>
         
         
         <p>pañcaniyamān kurvan prātimokṣasaṃvaraṃ labhate | sattvāṅgadeśakālasamayamiyamāḥ- amuṣmātsattvādviramāmīti
            sattvaniyamaḥ | amuṣmādaṅgādityaṅganiyamaḥ | amuṣmindeśa iti deśaniyamaḥ | māsādyāvaditi
            kālaniyamaḥ | anyatra yuddhāditi samayaniyamaḥ | sucaritamātraṃ tu tatsyādevaṃ gṛhṇato
            na saṃvaraḥ |</p>
         
         
         <p>kathamaśakyebhyaḥ saṃvaralābhaḥ ? sarvasattvajīvitānupaghātādhyāśayenābhyupagamāt
            | uktaṃ yathā saṃvaro labhyate ||</p>
         
         
         <p>asaṃvaro 'pi sarvasattvebhyaḥ sarvakarmapathebhyaśca na tu sarvakāraṇaiḥ, yugapanmṛdvādicittābhāvāt
            |</p>
         
         
         <p>ke punarasāṃvarikāḥ ? aurabhrikāḥ kaukkuṭikāḥ saukarikāḥ śākuntikā (<span class="it">Jaini_131</span>) mātsikā mṛgalubdhakāścaurāḥ vadhyaghātakā bandhanapālakā nāgabandhāśvapākā vāgurikāśca
            | rājāno daṇḍanetāro vyāvahārikāśca nīticalitā asāvarikāḥ | asaṃvare bhavāḥ, asaṃvaro
            vā eṣāṃ vidyata ityasāṃvarikāḥ ||</p>
         
         
         <p>uktamidaṃ yebhyaḥ asaṃvaro labhyate | kathaṃ tu tallābha iti noktaṃ tadā rabhyate-</p>
         
         
         <p class="bold">
            kriyayāsaṃvarapraptiḥ sa hābhyupagamena vā /<br />
            avijñaptirato 'nyasyāḥ kṣetrāṅgādiviśeṣataḥ // Abhidh-d_167 //
            </p>
         
         
         <p>dvābhyāṃ kāraṇābhyāmasaṃvaro labhyate | kriyayābhyupagamena vā | kriyayā tatkulīnatatkarmābhyupagamāt
            | atatkulīnairvayamapyanayā jīvikayā jīviṣyāma iti | śeṣāvijñaptilābhastu kṣetrāṅgaviśeṣāditi
            | kṣetraṃ vā tadrūpaṃ bhavati yathārāmādipranānamātreṇāvijñaptirutpadyate | yathaupadhikeṣu
            puṇyakriyāvastuṣu | ādareṇa vā samādatte | buddhamavanditvā na bhokṣya iti | māsārdhamāsabhaktāni
            vā nityaṃ kariṣyāmītyevamādi | ādareṇa vā tadrūpeṇa kriyāmīhate kuśalāmakuśalāṃ vā
            yato 'syā vijñaptirutpadyate |</p>
         
         
         <p>uktametadyathā saṃvarāsaṃvarāṇāṃ pratilambhaḥ ||</p>
         
         
         <p>tyāga idānīṃ vaktavyaḥ | tatra tāvat-</p>
         
         
         <p class="bold">
            kāmāptasaṃvaratyāgaḥ śikṣānikṣepaṇādibhiḥ /<br />
            patanīyarapītyeke tannetyanye tvayogataḥ // Abhidh-d_168 //
            </p>
         
         <span class="note"><span class="it">Jaini_132</span></span>
         
         <p>kāmāptasyāṣṭaprakārasaṃvarasya pañcabhiḥ kāraṇaistyāgaḥ | śikṣānikṣepaṇanikāyasabhāgatyāgobhayavyañjanotpādakuśalasamucchedebhyo
            niśātyayenāṣṭamasya | tānyetānyabhisamasya pañca bhavanti |</p>
         
         
         <p>kiṃ punaḥ kāraṇamebhistyāgo bhavati ? samādānaviruddhavijñaptyutpādādāśrayatyāgādāśrayakopanānnidānacchedāttāvadevākṣepācca
            |</p>
         
         
         <p>anye punarāhuḥ- caturṇāṃ patanīyānāmanyatamena bhikṣuśrāmaṇerasaṃvaratyāgaḥ |" 'tanna';
            iti, 'ayogataḥ'; |</p>
         
         
         <p>kaḥ punarayogaḥ ?</p>
         
         
         <p class="bold">ayogo nāṃśuvidhvaṃsātpaṭadravyaṃ vinaśyati /</p>
         
         
         <p>na hyavayavanāśādavayavivināśo bhavati | avayavirūpaśca prātimokṣasaṃvaraḥ | tasyāvayavakṣobhācchidratvaṃ
            bhavati mālinyaṃ ca | yathoktaṃ bhagavatā- "duḥśīlo bhavati pāpadharmā |"</p>
         
         <span class="note"><span class="it">Jaini_133</span></span>
         
         <p>sūtravirodhādayuktamiti cedatropadiśanti-</p>
         
         
         <p class="bold">sūtre dhvaṃsoktiranyārthā yatherṣyāśaṭhanādiṣu // Abhidh-d_169 //</p>
         
         
         <p>bhagavatātra "abhikṣurbhavati" iti śāsanasthityarthaṃ durvṛttavineyāvasādanārthaṃ
            coktam | yathā- "īrṣyiko bhavati matsarī śaṭho māyāvī mithyādṛṣṭirityevamādidoṣayuktaḥ
            kaśambakajātīyaḥ pāpabhikṣurnirvāsayitavyaḥ |" na ca cittāvidūṣaṇādabhikṣutvaṃ bhavati
            vineyaśāsanārthatattvavidbhirityuktam | tadvadatrāpi draṣṭavyamiti |</p>
         
         
         <p>tasmātpūrvoktalakṣaṇa eva bhikṣurna yathāha kośakāraḥ |</p>
         
         <span class="note"><span class="it">Jaini_134</span></span>
         
         <p class="bold">saddharmāntarddhito 'nye 'nye nāpūrvāpratilambhataḥ /</p>
         
         
         <p>anye punarbrūvate- saddharmāntardhāne 'pi saṃvaratyāgo bhavati | tattu naivam | yasmādapūrvastadā
            notpadyate | utpannastu yathoktai reva kāraṇairvinaśyati ||</p>
         
         
         <p>atha dhyānānāsravasaṃvarayostyāgaḥ katham ? tadidamapadiśyate-</p>
         
         
         <p class="bold">bhūsaṃcāreṇa hānyā ca tyajyate dhyānajaṃ śubham // Abhidh-d_170 //</p>
         
         
         <p>sarvameva khalu dhyānāptaṃ kuśalaṃ dvyābhyāṃ kāraṇābhyāṃ tyajyate | upapattitto vā
            bhūmisaṃcārādardhvaṃ vādho vā | parihāṇito vā | samāpatternikāyasabhāgatyāgācceti
            ||</p>
         
         
         <p class="bold">tathārūpyāptamāryantu phalāptyakṣavihānibhiḥ /</p>
         
         
         <p>yathaiva rūpāptaṃ kuśalaṃ bhūmisaṃcārahānibhyāṃ tyajyate tathaivārūpyāptam | āryaṃ
            tu kuśalaṃ tribhiḥ kāraṇastyajyate | phalaprāptitaḥ pūrvako mārgastyajyate | (<span class="it">Jaini_135</span>) akṣottāpanena mṛdvindriyamārgaḥ | parihāṇita uttaro mārgaḥ | phalaṃ phalaviśiṣṭo
            vā | evaṃ tāvatsaṃvarastyajyate |</p>
         
         
         <p class="bold">asaṃvaro damaprāptirjīvitotsarjanā dibhiḥ // Abhidh-d_171 //</p>
         
         
         <p>tribhiḥ kāraṇairasaṃvaracchedaḥ | saṃvaraprāptitaḥ | yadi saṃvaraṃ samāpadyate dhyānasaṃvaraṃ
            vā pratilabhate hetupratyayabalenasamādhilābhāttenāsaṃvarastyājyate | pratidvandvabalīyastvāt
            | maraṇena cāśrayatyāgāt | dvivyañjanotpādena cāśrayavikopanāt | śastrajalatyāge 'pyakaraṇāśayataḥ
            saṃvaramantareṇāsaṃvaracchedo nāsti | nidānaparivarjanena pravṛddharogānivṛttivat
            ||</p>
         
         
         <p>atha saṃvarāsaṃvaravinirmuktā kathamavijñaptistyajyate ? taducyate-</p>
         
         
         <p class="bold">cittavegādivicchedairavijñaptistu madhyamā /</p>
         
         
         <p>yena khalvasau prasādakleśavegenāvijñaptirākṣiptā tasya vicchedātsāpi vicchidyate,
            kumbhakāracakragativat | samādānatyāgādapi vicchidyate | kriyāvicchedādapi vicchidyate
            | caityavihārakṣetrāderapyarthasya vicchedādvicchidyate | āyuṣo 'pi kuśalamūlānāmapi
            vicchedādvicchidyate |</p>
         
         
         <p class="bold">kāmāptaṃ kuśalaṃ nāma tribhirmūlacchidādibhiḥ // Abhidh-d_172 //</p>
         
         
         <p>kāmāvacaraṃ punaḥ kuśalamarūpasvabhāvaṃ dvābhyāṃ kāraṇābhyāṃ tyajyate | kuśalamūlasamucchedāt,
            rūpārūpyadhātūpapattitaśca |</p>
         
         
         <p class="bold">pratipakṣodayātkliṣṭaṃ tridhātvāptaṃ vihīyate /</p>
         
         <span class="note"><span class="it">Jaini_136</span></span>
         
         <p>kliṣṭaṃ tvarūpasvabhāvaṃ sarvameva pratipakṣodayādvihīyate | yasyopakleśaprakārasya
            yaḥ prahāṇamārgaḥ, tenāsau saparivāraḥ parityajyate | nānyathā ||</p>
         
         
         <p>atha keṣāṃ sattvānāmasaṃvaro bhavati keṣāṃ saṃvaraḥ ? tadapadiśyate-</p>
         
         
         <p class="bold">sarve kāmeṣu rūpe dvāveko 'rūpiṣu lābhataḥ // Abhidh-d_173 //</p>
         
         
         <p>kāmeṣu khalu sarvaśaṇḍhapaṇḍakādīni hitvā kurūṃśca hitvā | devānāmapi saṃvaraḥ | ityato
            gatidvaye saṃvarāsaṃvarau vidyete | nānyatreti ||</p>
         
         
         <p>karmādhikārādidānīṃ sū troktoddiṣṭānāṃ karmaṇāṃ nirdeśaṃ kariṣyāmaḥ | uktaṃ hi sūtre-
            "trīṇi karmāṇi kuśalamakuśalamavyākṛtaṃ ca |" teṣāṃ lakṣaṇamidamucyate-</p>
         
         
         <p class="bold">
            yadiṣṭaphaladaṃ karma kuśalaṃ tadudāhṛtam /<br />
            viparyayeṇākuśalamavyākṛtamato 'nyathā // Abhidh-d_174 //
            </p>
         
         
         <p>yatkhalviṣṭavipākaṃ nirvāṇaprāpakaṃ ca duḥkhaparitrāṇāt, tatkālamatyantaṃ vā, tatkuśalam
            | niruktirapīyam | niravadyadevamanuṣyastrīrūpanirvartanācchikṣitacitrakararūpanirvartanavat
            | kuśalamiva kuśalamaupamiko 'yaṃ śabdaniveśaḥ | tadyathā śikṣitaḥ puruṣaḥ kuśānakṣatahasto
            lunāti sa kuśala iti nirucyate, tadvadanyāmapi kriyāmavikṛtāṃ saṃpādayan kuśala (<span class="it">Jaini_137</span>) ityucyate | 'viparyayeṇākuśalam'; uṣṭrolūkādivat | 'avyākṛtamato 'nyathā'; ubhayavipākānirvartanāt
            ||</p>
         
         
         <p>anyānyapi trīṇi karmāṇyuktāni | puṇyamapuṇyamānejyaṃ ca | tatra tāvat</p>
         
         
         <p class="bold">
            kāmāptaṃ prathamaṃ puṇyamapuṇyamaśubhātmakam /<br />
            ūrdhvabhūmikamānejyaṃ vipākaṃ pratyanejanāt // Abhidh-d_175 //
            </p>
         
         
         <p>kāmāvacaraṃ hi kuśalaṃ karma puṇyamakuśalamapuṇyamityucyate | ūrdhvabhūmikamānejyam
            |'; tadūrdhvaṃ dhātudvaye śubhaṃ karmānejyamityucyate | kasmātpunaretadānejyamityuktam
            ? 'vipākaṃ pratyanejanāt |'; kāmāvacaraṃ hi karma vipākaṃ (<span class="it">Jaini_138</span>) prati kampate lavaṇopamasūtraṇyāyena | katham ? avyavasthānāt | anyagatikamapi hyanyasyāṃ
            gatau vipacyate | tadanyadevanaikāyikaṃ cānyatra devanikāye | yadeva hi pramāṇabalavarṇasukhabhogādisaṃvartanīyaṃ
            karma deveṣu vipacyeta tadeva kadācidanyapratyayavaśānmanuṣyatiryakpreteṣu vipacyate
            | karmajāticodaneyaṃ bhagavato vivakṣitā na dravyacodaneti |</p>
         
         
         <p>atrāha | nanu ca trīṇi dhyānāni señjitānyuktāni bhagavatā- "yadatra vitarkitaṃ vicāritamidamatrāryā
            iñjitamityāhuḥ" ityevamādi ? samādhyapakṣālāṃsteṣāṃ sandhāyaivamuktam | ānejyānyapi
            tu tānyuktānyānejyasūtre, ānejyasaṃpreyagāminīṃ pratipadamārabhya ||</p>
         
         <span class="note"><span class="it">Jaini_139</span></span>
         
         <p>punaranyāni trīṇi karmāṇyuktāni- "sukhavedanīyaṃ duḥkhavedanīyaṃ, aduḥkhāsukhavedanīyaṃ
            ca |" tatra</p>
         
         
         <p class="bold">
            sukhavedyaṃ śubhaṃ karma dhyānādarvākturīyakāt /<br />
            upekṣāvedyamanyatra duḥkhavedyantu pāpakam // Abhidh-d_176 //
            </p>
         
         
         <p>tatra śubhaṃ karma yāvattṛtīye dhyāne sukhavedyamityucyate | etāvatī khalu bhūmiḥ
            sukhāyā vedanāyāḥ | tadeva caturthadhyānātprabhṛtyupekṣāvedanīyamityucyate | akuśalaṃ
            tu karma duḥkhavedanīyamityucyate |</p>
         
         
         <p>kiṃ punarvedanaiva vipākaḥ ? netyāha | prādhāniko 'yaṃ rnirdeśaḥ | sacatuskandhasambhāraṃ
            hi sukhamabhipretam | dārṣṭāntikānāṃ tu sukhaiva vedanā vipākaḥ cetanaiva ca karma
            | ābhidhārmikānāṃ tu pañcaskandho vipākahetuḥ pañcaskandhāśca vipāka iti |</p>
         
         
         <p>kathaṃ punaravedanāsvabhāvaṃ karma sukhavedanīyamityucyate ? sukhāyā vedanāyā hitaṃ
            sukhavedanīyam | sukhāsyā vedanīyo vipāka iti vā |</p>
         
         
         <p>kiṃ punaraduḥkhāsukhā vedanā caturthadhyānādadho na vidyate ? na khalu na vidyate
            | kiṃ tarhi?</p>
         
         
         <p class="bold">
            adho 'pi madhyamaṃ karma dhyānenāntyepi nirvṛteḥ /<br />
            yugapattrivipākeṣṭerdhyānāntaravipākataḥ // Abhidh-d_177 //
            </p>
         
         <span class="note"><span class="it">Jaini_140</span></span>
         
         <p>aduḥkhāsukhavedanīyaṃ khalu karma caturthadhyānādadho 'pyasti tṛtīye dvitīye prathame
            ca dhyāne | parinirvṛte upekṣāyāṃ ca sthitaḥ parinirvāti | kiñca, 'yugapat trivipākeṣṭeḥ
            |'; uktaṃ hi- "syāt trayāṇāṃ karmaṇāmapūrvācaramo vipāko vipacyeta | syātsukhavedanīyasya
            rūpaṃ, duḥkhavedanīyasya cittacaitasikā dharmāḥ, aduḥkhāsukhavedanīyasya cittaviprayuktāḥ"
            iti | ato 'pyastyadhastādaduḥkhāsukhavedanīyaṃ karma | kiñca, 'dhyānāntaravipākataḥ
            |'; nahi dhyānāntare upekṣāmantareṇa vipāko 'nyā vedanā vipacyate | tatra sukhaduḥkhayorabhāvāt
            ||</p>
         
         
         <p class="bold">punaścaturvidhaṃ karma dṛṣṭavedyādibhedataḥ /</p>
         
         <span class="note"><span class="it">Jaini_141</span></span>
         
         <p>tadetatkarma samāsato dvividhaṃ, niyatavedanīyamaniyatavedanīyaṃ ca | tatra niyatavedanīyaṃ
            trividham | dṛṣṭadharmavedanīyamupapadyavedanīyamaparaparyāyavedanīyaṃ ca- ityetat
            trividhaṃ karma niyatavedanīyam | caturthamaniyatavedanīyam |</p>
         
         
         <p>tatra dṛṣṭadharmavedanīyaṃ yatraiva janmani kṛtaṃ tatraiva vipacyate | upapadyavedanīyaṃ
            yad dvitīye janmani | aparaparyāyavedanīyaṃ tasmātpareṇa |</p>
         
         
         <p>ataḥ punaścaturvidhātkarmaṇaḥ katamena janmākṣipyate?</p>
         
         
         <p class="bold">janmanastribhirākṣepo dṛṣṭadharmāhvayādṛte // Abhidh-d_178 //</p>
         
         
         <p>na khalu dṛṣṭadharmavedanīyena karmaṇā nikāyasabhāga ākṣipyate ||</p>
         
         
         <p>atha kasmindhātau kasyāṃ vāṃ gatau katividhaṃ karmākṣipyate ?</p>
         
         
         <p class="bold">
            caturṇāmapi cākṣepaḥ sarvatra narakādṛte /<br />
            na tatreṣṭaphalābhāvācchubhaṃ yasmādvipacyate // Abhidh-d_179 //
            </p>
         
         
         <p>sarveṣu khalu triṣu dhātuṣu sarvāsu ca pañcasu gatiṣu caturṇāmapi karmaṇāmākṣepaḥ
            kuśalānāmakuśalānāṃ ca | narakānvarjayitvā | narakeṣu hi dṛṣṭadharmavedanīyaṃ kuśalaṃ
            nākṣipyate | tatreṣṭavipākābhāvādanyat trividhamākṣipyate | kiñca,</p>
         
         <span class="note"><span class="it">Jaini_142</span></span>
         
         <p class="bold">
            notpadyavedyakṛttatra yadviraktaḥ pṛthagjanaḥ /<br />
            sthiro nāparakṛccāryaścalo 'pi bhavamūlayoḥ // Abhidh-d_180 //
            </p>
         
         
         <p>yataḥ khalu bhūmerviraktaḥ pṛthagjanaḥ sa ca sthiro bhavatyaparihāṇadharmā sa tatropapadyavedyaṃ
            karma nākṣipati | trividhamanyatkaroti | āryapudgalastu vītarāgo na ca parihāṇadharmā
            tatropapadyavedyamaparaparyāyavedanīyaṃ ca karma na karoti | na hyasau bhavyaḥ punaradharimaṃ
            bhūmimāyātum | aniyataṃ tu kuryād dṛṣṭadharmavedanīyaṃ yatropapannaḥ kāmadhātau bhavāgre
            ca | parihāṇadharmāpi tvāryaḥ kāmadhātau vītarāgaḥ, bhavāgrādvā, tayorupapadyāparaparyāyavedanīyaṃ
            karmābhavyaḥ kartum | kiṃ kāraṇam ? phalāddhyasau parihīṇo bhavati | na cāsti phalaparihīṇasya
            kālakriyeti |</p>
         
         
         <p>atha kimantarābhavikaḥ karmākṣipati nākṣipati ? ākṣipatītyāha | (<span class="it">Jaini_143</span>) tatra kāmāvacaro 'ntarābhavaḥ dvāviṃśatividhaṃ karmākṣipati | pañca garbhāvasthāḥ
            kalalārbudaghanapeśīpraśākhāvasthāḥ | pañca jātāvasthāḥ | bālyakaumārayuvamadhyamasthavirāvasthāḥ
            | tā etā niyatāniyatabhedena viṃśatirākṣipyante, ekanikāyatvāt | ata evāntarābhavavedanīyaṃ
            karma noktam | upapadyavedanīyenaiva tasyākṣepāt ||</p>
         
         
         <p>kīdṛśaṃ punaḥ karma niyataṃ bhavatyaniyataṃ vā ?</p>
         
         
         <p class="bold">
            yadārtraraudracittena karmābhīkṣṇaṃ niṣevyate /<br />
            satkṣetre kriyate yacca phalaṃ tasya niyamyate // Abhidh-d_181 //
            </p>
         
         
         <p>yadi karma raudreṇa tīvrakleśānugatena cittena kṛtaṃ bhavati, yacca ghanaśraddhāsalilābhyukṣitena
            kriyate, yacca mṛdvapyabhīkṣṇaṃ niṣevyate, yacca kiñcidguṇavati kṣetre kriyate śubhamaśubhaṃ
            vā phalaṃ tasya karmaṇo niyamyate ||</p>
         
         
         <p>atha dṛṣṭadharmavedanīyaṃ karma kīdṛśamityucyate-</p>
         
         
         <p class="bold">
            kṣetrāśayaviśeṣācca phalaṃ sadyo vipacyate /<br />
            nirodhavyutthitādau ca sadyaḥ kālaphalakriyā // Abhidh-d_182 //
            </p>
         
         
         <p>tatra kṣetraviśeṣādyathā da(?) kṣajātakādiṣu | āśayaviśeṣādyathā bakalāta(?) syokṣanirmocanādiṣu
            |</p>
         
         <span class="note"><span class="it">Jaini_144</span></span>
         
         <p>kīdṛśe punastat kṣetre viśiṣṭaṃ bhavati yatra dṛṣṭe dharme vipāko vipacyate ? buddhapramukhastāvadbhikṣusaṃgho
            | 'nirodhavyutthitādau ca sadyaḥ kālaphalakriyā |'; pañcasu ca pudgaleṣu kṛtaṃ nirodhasamāpattya
            raṇāmaitrīdarśanamārgādarhatphalādvyutthiteṣu kārāpakārā dṛṣṭadharmavedanīyaphalā
            bhavanti | nirodhasamāpatteḥ khalu vyutthitaḥ parāṃ śāntiṃ labhate | nirvāṇasadṛśadharmānubhavanāt
            | araṇāvyutthitasyāpyapramāṇasattvahitādhyāśayapravṛttā santatirvartate | evaṃ maitrīvyutthitasya
            | strautaāpannasyāpi nirmalajñānalābhāt | arhato 'pi sarvakleśaprahāṇānnirmalā vartante
            ||</p>
         
         
         <p>niyatavipākasya ca karmaṇaḥ śubhāśubhasya yā bhūmistadatyantavairāgyāttatkarma dṛṣṭe
            dharme vipacyata ityataḥ</p>
         
         
         <p><span class="bold">tadbhūmyapunarutpatteḥ</span></p>
         
         
         <p>dṛṣṭadharmavedanīyaṃ saṃgṛhītaṃ bhavati | kīdṛśaṃ punaretatkarma ?</p>
         
         
         <p class="bold">vipākaniyataṃ ca yat /</p>
         
         
         <p>taccaitatkarma vipākaniyataṃ draṣṭavyam |</p>
         
         
         <p><span class="bold">tacca dṛṣṭaphalaṃ vidyāt</span></p>
         
         
         <p>dṛṣṭe dharme khalu tasya vipāko vipacyate | kataratpunaretat ?</p>
         
         
         <p class="bold">karmādaḥ paripūrakam // Abhidh-d_183 //</p>
         
         
         <p>nākṣepakamiti ||</p>
         
         
         <p>vipākaḥ khalu vedanāpradhāna ityata idaṃ vicāryate | syātkarmaṇaścaitasikyeva vedanā
            vipāko na kāyikī ? syātkāyikyeva na caitasikī syādityāha-</p>
         
         <span class="note"><span class="it">Jaini_145</span></span>
         
         <p class="bold">
            kuśalasyāvicārasya caitasikyeva vedanā /<br />
            vipākaḥ kāyikī tviṣṭā duḥkhavedyasya karmaṇaḥ // Abhidh-d_184 //
            </p>
         
         
         <p>kuśalaṃ khalvavicāraṃ karma dhyānāntarātprabhṛti yāvadbhavāgram | tasyāvicārasya kuśalasya
            karmaṇaścaitasikyeva vedanā vipākaḥ | kasmānna kāyikī ? tasyāḥ avaśyaṃ savitarkavicāratvāt
            | kāyikyeva tvaśubhasya duḥkhavedanāyasya kāyikyeva vedanā vipākaḥ | kasmānna caitasikī
            ? caitasikaṃ hi daurmanasyaṃ na vipākaḥ |</p>
         
         
         <p>yattarhi karmavaśātsattvānāṃ cittakṣepaḥ tatsaṃprayuktā vedanā kathaṃ na vipākaḥ ?
            na hi tatra cittaṃ karmaṇo vipākaḥ | kiṃ tarhi ? yo mahābhūtātāṃ prakopaḥ sa vipākaḥ
            | tatastajjātaṃ cittaṃ vipākaśabdenopacaryate ||</p>
         
         
         <p>punaścaturvidhaṃ karmoktam- "asti karma kṛṣṇaṃ kṛṣṇavipākam | asti śuklaṃ śuklavipākam
            | asti karma kṛṣṇaśuklaṃ kṛṣṇaśuklavipākam | astyakṛṣṇamaśuklamavipākaṃ karma karmakṣayāya
            saṃvartate'; iti | tatra</p>
         
         <span class="note"><span class="it">Jaini_146</span></span>
         
         <p class="bold">
            sapākamaśubhaṃ kṛṣṇaṃ sapākaṃ rūpajaṃ sitam /<br />
            śubhāśubhaṃ dvidhā kāme nirmalaṃ tatprahāṇakṛt // Abhidh-d_185 //
            </p>
         
         
         <p>aśubhaṃ khalu karma ekāntena kṛṣṇaṃ kliṣṭatvāt | kṛṣṇavipākaṃ cāmanojñavipākatvāt
            | rūpāptantu śubhamekāntena śuklam, akuśalenāvyavakīrṇatvāt | śuklavipākaṃ ca manojñavipākatvāt
            |</p>
         
         
         <p>ārūpyāptaṃ kasmānnocyate ? yatra hi dvividho 'sti vipākaḥ- antarābhavikaścopapattibhavikaśca;
            trividhasya ca kāyavāṅmanaskarmaṇastatraivoktamiti |</p>
         
         
         <p>"kāmāptaṃ śuklaṃ kuṣṇaśuklamakuśalavyavakīrṇatvāt, kṛṣṇaśuklavipākaṃ vyavakīrṇavipākatvāt
            |" santānata etadvyavasthāpitaṃ na svabhāvato na hyevaṃjātīyakamevaṃ karmāsti vipāko
            vā yatkṛṣṇaṃ ca syācchuklaṃ ca, anyonyavirodhāt | nanu caivamakuśalasyāpi karmaṇaḥ
            kuśalavyavakīrṇatvātkṛṣṇaśuklatvaṃ prāpnoti ? nāvaśyamakuśalaṃ kuśalena vyavakīryate
            | kāmadhātau tvasya balavatvātkuśalantu vyavakīryate durbalatvāditi |</p>
         
         
         <p>anāsravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate | taddhyakṛṣṇamakliṣṭatvādaśuklaṃ
            vipākaśuklatābhāvāt | ābhiprāyiko 'pyeṣa śuklaśabdaḥ | uktaṃ tu bhagavatā mahatyāṃ
            śūnyatāyāmaśaikṣadharmānārabhya- (<span class="it">Jaini_147</span>) "ime te ānanda, dharmā ekāntaśuklā ekāntānavadyāḥ" iti | śāstre ca- "śukladharmāḥ
            katame ? kuśalā dharmā anivṛtāvyākṛtāśca |" iti | avipākaṃ dhātvapatitatvāt pravṛttivirodhācca
            |</p>
         
         
         <p>kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate
            ? netyucyate | kiṃ tarhi ?</p>
         
         
         <p class="bold">
            casasro dṛkpathā dṛṣṭau cetanābhāvanāpathāt /<br />
            ānantaryapathāḥ kāme karmaitatkṛṣṇanāśakṛt // Abhidh-d_186 //
            </p>
         
         
         <p class="bold">
            navame cetanā yā tu sā kṛṣṇākṛṣṇayāghātinī /<br />
            antānantaryamārgasthā dhyāne dhyāne sitasya tu // Abhidh-d_187 //
            </p>
         
         
         <p>tatra darśanamārge tāvaccatasṛṣu dharmajñānakṣāntiṣu kāmavairāgye cāṣṭāsvānantaryamārgeṣu
            yā cetanā dvādaśaprakārā sā kṛṣṇasya karmaṇaḥ prahāṇakārī | kāmavairāgyānantaryamārgeṇāvaseyā
            cetanā sā kṛṣṇaśuklakarmakṣayakārī | dhyāne dhyāne tvānantaryamārge paścime yā cetanā
            caturvidhā sā śuklakarmāpahantrī |</p>
         
         
         <p>kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena ? na
            hi tasya svabhāvaprahāṇaṃ prahīṇasyāpi saṃmukhībhāvāt | kiṃ tarhi ? tadālambanakleśaprahāṇāt
            | ato yāvadeko 'pi tadālambanaḥ kleśaprakāro (<span class="it">Jaini_148</span>) 'sti tāvadasya prahāṇaṃ nopalabhyate | taccaitadasat | prahīṇaṃ hi tat, na tu vihīnam
            | ataḥ samudācaratīti | gatametat ||</p>
         
         
         <p>sūtra uktam- "trīṇi duścaritāni | kāyaduścaritaṃ vāṅmanoduścaritam | evaṃ sucaritāni"
            iti | teṣāṃ kaḥ svabhāvaḥ ? tatra tāvat-</p>
         
         
         <p class="bold">kāyādyakuśalaṃ karma sarvaṃ duścaritaṃ matam /</p>
         
         
         <p>sarvamiti sasāmantakamaulapṛṣṭhamityarthaḥ |</p>
         
         
         <p class="bold">abhidhyādīnyapi trīṇi manoduścaritatrayam // Abhidh-d_188 //</p>
         
         
         <p>sarvamevākuśalaṃ kāyakarma kāyaduścaritam | evaṃ vāṅmanoduścaritam | akarmasvabhāvānyapi
            tvabhidhyādīni manoduścaritasvabhāvāni |</p>
         
         
         <p>"abhidhyādaya eva karmasvabhāvāni" iti sthitibhāgīyāḥ | tacca na, karmakleśaikatvadoṣāt
            | sthitibhāgīyā nāma śākyāḥ sva(śva?) lāṃgūlikadvitīyanāmānaḥ | te khalvabhidhyādīni
            manaskarmasvabhāvānīcchanti | teṣāṃ (<span class="it">Jaini_149</span>) karmakleśaikatvasaṅkaraḥ prāpnoti | kośakāraḥ- "ko 'tra doṣaḥ" ? yadi kaścitkleśaḥ
            karmāpi syādvāyasaḥ sārasaḥ syāt | karmakleśānāṃ cātyantasvabhāvaprabhāvakriyāphalabhedabhinnānāmekatvaparikalpaiḥ
            sāṃkhyīyādidarśanamabhyupagataṃ syāt |</p>
         
         
         <p>'api'; śabdātpunaratra sūtroktāstrayo vaṅkāstrayo doṣāstrayaḥ kaṣāyā ākṛṣyante | teṣāṃ
            punaridaṃ lakṣaṇaṃ yathākrameṇa | śāṭhyajaṃ kāyakarma kāyavaṅka (<span class="it">Jaini_150</span>) ityucyate | kuṭilānvayatvāt | evaṃ śāṭhyajaṃ vāṅmanaskarma vāṅmanovaṅka ityucyate
            | dveṣajāḥ punasta eva trayo doṣā ityākhyāyante, cittapradoṣānvayatvāt | rāgajaṃ punaḥ
            kāyakarma kāyakaṣāya ityuktaṃ rañjanātmakatvāt | evaṃ vāṅmanaḥkaṣāyau draṣṭavyau |
            tāni punaḥ kuśalāni kāyavāṅmanaskarmāṇi trīṇi sucaritāni boddhavyāni | etānyeva trīṇi
            śauceyānyuktāni |</p>
         
         
         <p>aśaikṣasantāne trīṇi mauneyānyucyante | tatra kāyasucaritaṃ kāyamauneyaṃ vāksucaritaṃ
            vāṅmauneyaṃ mana eva tu mithyāsaṃkalpoparamānmunirityākhyāyate | taduparamāddhi kāyavāgjalpoparamo
            bhavati | muneridaṃ mauneyamiti niruktiḥ | (<span class="it">Jaini_151</span>)
            kasmātpunararhata eva mauneyāni ? tasya paramārthamunitvāt | sa khalu sarvakleśajalpoparamānmunirityucyate
            |</p>
         
         
         <p>eṣā punarmauneyaśauceyadeśanā mithyāmaunaśaucābhiyuktānadhikṛtyadeśiteti tadetatsaha
            mauneyaśauceyarnirdiṣyate ||</p>
         
         
         <p class="bold">
            śubhaṃ tatsānabhidhyādi proktaṃ sucaritatrayam /<br />
            dvayaṃmaulamadaḥ karma mārgā daśa śubhāśubhāḥ // Abhidh-d_189 //
            </p>
         
         
         <p>dvayaṃ punaretatsucaritaduścaritākhyaṃ yanmaulaṃ te daśa śubhāścāśubhāśca karmapathā
            bhavanti prayogapṛṣṭhavarjyāḥ |</p>
         
         
         <p>tatra kāyasucaritasya pradeśaḥ pṛyogapṛṣṭhākhyo madyādiviratidānejyādikaḥ | vāksucaritasya
            priyavacanādikaḥ | manaḥsucaritasya śubhā cetanā |</p>
         
         
         <p>kāyaduścaritasyāpi pareṣāṃ jīvitabhogadārāpahāraprayogapṛṣṭhākhyaḥ | vāgduścaritasyāpyapriyavacanādyākhyaḥ
            | manoduścaritasyāpyakuśalaṃ manaskarmai..................steṣāṃ nātyaudārikatvāt
            |</p>
         
         
         <p>yastu prāṇātipātādattādānakāmamithyācāraviratyākhyo maulaḥ sa kuśalaḥ karmapathaḥ,
            tasyaudārikatvena mahānuśaṃsatamaphalatvāt | yastu pareṣāṃ jīvitabhogaparadārāpahārakāyaparispandaḥ
            sa maulaḥ sa cākuśalaḥ karmapathaḥ | evaṃ yathāsaṃbhavamanyeṣāṃ draṣṭavyamiti ||</p>
         
         
         <p>abhidharmadīpe vibhāṣāprabhāyāṃ vṛttau caturthādhyāyasya dvitīyaḥ pādaḥ |</p>
         
         <span class="note"><span class="it">Jaini_152</span></span>
         
         <p>caturthādhyāye</p>
         
         
         <p>tṛtīyapādaḥ |</p>
         
         
         <p>idamidānīṃ vaktavyam | ye ete daśakarmapathā eṣāṃ kati vijñaptisvabhāvāḥ katyavijñaptisvabhāvāḥ
            katyubhayasvabhāvāḥ ?</p>
         
         
         <p>tatrākuśalānāṃ tāvat-</p>
         
         
         <p class="bold">kāritāḥ ṣaḍavijñaptirdvyātmaikaste 'pi ṣaṭ kṛtāḥ /</p>
         
         
         <p>tatra prāṇātipātādattādānamṛṣāvādapaiśūnyapāruṣyasaṃbhinnapralāpāḥ | ete nāvaśyaṃ
            vijñaptisvabhāvāḥ | pareṇa kārayato maulīvijñaptyabhāvāt | kāmamithyācārastu nityaṃ
            dvyātmakaḥ, tasya pareṇāśakyatvāt | te 'pi 'ṣaṭ kṛtāḥ'; yadā svayameva prāṇātipātādīn
            ṣaṭ karmapathān karoti tadā dvyātmāno bhavanti | vijñaptyavijñaptisvabhāvatvāt |</p>
         
         
         <p>kuśalānāṃ punaḥ</p>
         
         
         <p class="bold">śubhāḥ sapta dvidhā jñeyā ekadhaite samāhitāḥ // Abhidh-d_190 //</p>
         
         
         <p>sapta khalu rūpiṇaḥ kuśalāḥ karmapathāḥ dvidhā bhavanti | vijñaptyadhīnatvāt samāhitaśīlasya
            | dhyānānāsravasaṃvarasaṃgṛhītāstvavijñaptisvabhāvā eva | samāhitasya vijñaptyabhāvāt
            |</p>
         
         
         <p class="bold">yā sāmanteṣvavijñaptiḥ pṛṣṭheṣu tu viparyayaḥ /</p>
         
         <span class="note"><span class="it">Jaini_153</span></span>
         
         <p>sāmantakaḥ khalu yadā tīvreṇa paryavasthānena prayogamārabhate, prasādena vā ghanarasena
            tadā dvisvabhāvā | yadā mṛdunā tadā vijñaptireva | viparyayeṇa tu pṛṣṭheṣvavaśyamavijñaptiḥ
            | yadi punaḥ karmapathaṃ kṛtvā punastatravānuceṣṭate syādvijñaptirapīti | tīvreṇa
            tu prahāreṇa jīvitādvyaparopayati | tatra yā vijñaptistatkṣaṇikā cāvijñaptiḥ sa maulaḥ
            karmapathaḥ | dvābhyāṃ hi kāraṇābhyāṃ prāṇātipātāvadyena spṛśyate | prayogataḥ phalaparipūritaśca
            | tata ūrdhvamavijñaptikṣaṇāḥ pṛṣṭhībhavanti | yāvaddhataṃ paśuṃ kṛṣṇāti śodhayati
            vikrīṇāti pacati khādati kīrtayati | yadi tāvadasya vijñaptikṣaṇā api pṛṣṭhaṃ bhavanti
            | evamanyeṣvapi yathāsaṃbhavaṃ yojyam |</p>
         
         
         <p>abhidhyādīnāṃ nāsti prayogo na pṛṣṭhaṃ saṃmukhībhāvamātrādeva karmapathāḥ |</p>
         
         
         <p>sūtre bhagavatoktam- "prāṇātipāto bhikṣavastrividhaḥ | lobhajo dveṣaja mohajaḥ, yāvanmithyādṛṣṭiḥ"
            iti | tatraiṣāṃ karmapathānāṃ keṣāñcillobhena niṣṭhā, keṣāñcid dveṣeṇa, keṣāñcinmohena
            | sarveṣāmapi</p>
         
         
         <p><span class="bold">prayogastu trimūlotthaḥ</span></p>
         
         <span class="note"><span class="it">Jaini_154</span></span>
         
         <p>prayogasteṣāmakuśalamūlatrayājjātaḥ | tatra lobhajaḥ prāṇātipātastaccharīrāvayavārthaṃ
            mṛgalubdhānāmaurabhrikamātsikaśākuntakādīnāṃ ca | dveṣajo yathā vairaniryātanārtham
            | mohajo yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām | pārasīkādīnāṃ
            ca dharmabuddhyā mātaraṃ pitaramabhighnatām |</p>
         
         
         <p>lobhajamadattādānaṃ yastenārthī taddharati | dveṣajaṃ vairaniryātanārtham | mohajaṃ
            yathā rājñāṃ dharmapāṭhakaprāmāṇyād dṛṣṭanigrahārtham | yathā ca duṣṭabrāhmaṇā āhuḥ-
            "sarvamidaṃ prajāpatinā brāhmaṇebhyo dattaṃ brāhmaṇānāṃ daurbalyādvṛṣalāḥ paribhuñjante
            | tasmādapaharan brāhmaṇaḥ svamādatte svameva tu koṣṭhaṃ vaste svaṃ dadāti" iti |</p>
         
         
         <p>lobhajaḥ kāmamithyācāraḥ paradārādiṣu tatsaṃrāgādabrahmacaryam | dveṣajo vairaniryātanārtham
            | mohajo yathā pārasīkānāṃ mātrādigamanam | gosave ca yajñe "upahā uadakaṃ cūṣayati,
            tṛṇāni cchinatti, upaiti mātaramupasvasāramupasagotrāmiti |"</p>
         
         
         <p>mṛṣāvādādayo lobhajā dveṣajāśca yathā pūrvamuktam | mohajo mṛṣāvādo yathāha-</p>
         
         
         <p>"na narmayuktamanṛtaṃ hinasti
            na strīṣu rājanna vivāhakāle |
            <span class="note"><span class="it">Jaini_155</span></span>
            prāṇātyaye sarvadhanāpahāre
            pañcānṛtānyāhurapātakāni ||" iti |</p>
         
         
         <p>paiśūnyādayastu mithyādṛṣṭipravartitā mohajā yaśca vedādyasacchāstrapralāpaḥ |</p>
         
         
         <p class="bold">abhidhyādyāstrimūlajāḥ // Abhidh-d_191 //</p>
         
         
         <p>abhidhyādayastu lobhādanantarasaṃbhūtatvāt trimūlajāḥ |</p>
         
         
         <p>uktāḥ akuśalāḥ karmapathāḥ |</p>
         
         
         <p class="bold">kuśalāḥ prayogapṛṣṭhāśca kuśalatrayamūlajāḥ /</p>
         
         
         <p>kuśalānāṃ tu prayogaḥ pṛṣṭhaṃ ca trimūlottham | teṣāṃ kuśalacittasamutthitatvāt, tatra
            ca tadbhāvāt |</p>
         
         
         <p>kena punareṣāṃ karmapathānāṃ samāptirbhavati ? tadidamapadiśyate-</p>
         
         
         <p class="bold">dveṣeṇa vadhapāruṣyavyāpattīnāṃ samāpanam // Abhidh-d_192 //</p>
         
         
         <p>prāṇātipātapāruṣyavyāpādānāṃ khalu dveṣeṇa niṣṭhā bhavati | parityāgaparuṣacittasaṃmukhībhāvāt
            ||</p>
         
         
         <p class="bold">steyasyānyāṅganāyāterabhidhyāyāśca lobhataḥ /</p>
         <span class="note"><span class="it">Jaini_156</span></span>
         
         <p>adattādānaparastrīgamanābhidhyānāṃ lobhena niṣṭhā |</p>
         
         
         <p><span class="bold">mithyādṛśastu mohena</span></p>
         
         
         <p>mithyādṛṣṭeḥ khalu mohena samāptirbhavati | adhimātramūḍhābhihitāṃ niṣṭhāpayati |</p>
         
         
         <p class="bold">tadanyeṣāṃ tribhirmatam // Abhidh-d_193 //</p>
         
         
         <p>ke punaranye ? mṛṣāvādapaiśunyasaṃbhinnapralāpāḥ | teṣāṃ tribhirapi niṣṭhā lobhena
            dveṣeṇa mohena vā ||</p>
         
         
         <p>athaiṣāṃ caturṇāṃ kāṇḍānāṃ kimadhiṣṭhānam ? taducyate-</p>
         
         
         <p class="bold">
            caturṇāmapyadhiṣṭhānaṃ jñeyameṣāṃ yathākramam /<br />
            prāṇinaścātha bhogāśca nāmarūpaṃ ca nāma ca // Abhidh-d_194 //
            </p>
         
         
         <p>tatra sattvādhiṣṭhānā vadhādayaḥ | bhogādhiṣṭhānāḥ parastrīgamanādayaḥ | nāmarūpādhiṣṭhānā
            mithyādṛṣṭiḥ | nāmakāyādhiṣṭhānā mṛṣāvādādayaḥ ||</p>
         
         
         <p>kathaṃ punaḥ prāṇātipātaṃ svayaṃ kurvataḥ karmapatho bhavati kathaṃ yāvanmithyādṛṣṭiriti
            ? lakṣaṇaṃ karmapathānāṃ vaktavyam | tadārabhyate-</p>
         
         
         <p class="bold">prāṇātipāto dhīpūrvamabhrāntyā paramāraṇam /</p>
         
         
         <p>yadi khalu haniṣyāmi hanmyenamiti saṃcintyābhrāntacittaḥ paraṃ jīvitādvyaparopayati,
            (<span class="it">Jaini_157</span>) evaṃ prāṇātipāto bhavati | prāṇo vā vāyuḥ kāyacittāśrito vartate | tamatipātayatīti
            prāṇātipātaḥ |</p>
         
         
         <p>na, anupapatteḥ | vināśānuṣaktā khalu saṃskārāḥ pratikṣaṇavinaśvarāścābhyupagamyante
            | teṣāmitthaṃbhūtānāṃ sthitiśaktikriyābhāve satyanāgatānāṃ ca tulyātulyajātīyānāṃ
            nirātmakatvāviśeṣe kena hantrā kimāpadyate ?</p>
         
         
         <p>atra sautrāntikāḥ parihāramāhuḥ- "na | pradīpanirvāpanaghaṇṭaśabdanirodhavattatsiddheḥ
            |"</p>
         
         
         <p>na, samānatvāt | ayaṃ tvatra parihāraḥ- hanturhetusāmarthyopaghātakaraṇe satyanāgatasaṃskāraśaktikriyādhānavidhānavighnakaraṇāt
            prāṇātipātopapattiḥ | kasya punastajjīvitaṃ yastena viyojyate, te vā prāṇā iti ? prasiddhasya
            (<span class="it">Jaini_158</span>) pudgalasya yo 'sāvevaṃ nāmaivaṃ gotra iti vistaraḥ |</p>
         
         
         <p>abuddhipūrvādapi prāṇivadhātkarturadharmo bhavati yathāgnisparśāddāha iti nagnāṭāḥ
            | teṣāṃ paradāradarśanasparśane 'pyeṣa prasaṃgaḥ | tuṣṭaruṣṭanagnāṭavāhlīkanirgranthaśiroluñcane
            ca |</p>
         
         <span class="note"><span class="it">Jaini_159</span></span>
         
         <p>buddhipūrvātprāṇivadhāddharmo 'pi bhavatīti yājñikāḥ | katham viṣabhakṣaṇavat | tadyathā
            kiñcidviṣabhakṣaṇaṃ mantrapūrvaṃ hitāya bhavati | kiñcidahitāya yadamantrapūrvaṃ tadvaditi
            | na | galāmreḍanaśastranipātamantareṇa mantramātrakena paśuvadhasāmarthyādarśanāt
            | piṣṭamayacchāgā hutimātreṇa paśuvadhādiyajñadharmotpattyasāmarthyācca | kiñca, viṣasya
            māraṇajīvitaśaktidvayasāmarthyadarśanāt | tatra mantrapūrvakaṃ kiñcijjīvayati kiñciddurgatāriṣṭeṣu
            na jīvayati | amantrapūrvakamapi kiñcījjīvayati kiñcinna jīvayati | bhuktaviṣasyāpekṣikatvāt
            | kiñca, śabarādimantrāṇāṃ viṣamāraṇāśaktyupaghāte 'pi pāpapraṇāśanaśaktyadarśanāt
            | kiñca, hiṃsāhiṃsayordharmādharmasvālakṣaṇyāparityāgabhūtatvāt | juhotyādikriyāvyaṅgyo
            (<span class="it">Jaini_160</span>) dharmaḥ iti cet | na | tadrūpāsiddhatvāt, abhivyaktyanupapatteśca | kriyāmātramapūrvamiti
            cet | na | kriyāyā nityatvānupapatterniruktyanupapatteśca ||</p>
         
         
         <p class="bold">atyaktānyadhanādānamadattādānamucyate // Abhidh-d_195 //</p>
         
         
         <p>abhrāntyeti vartate | yadi balacauryabuddhyā paradravyaṃ svīkaroti ||</p>
         
         
         <p class="bold">parastrīgamanaṃ kāmamithyācāro vikalpavān /</p>
         
         
         <p>agamyagamanaṃ khalvapi kāmamithyācāraḥ | sa ca bahuprakāravikalpo bhavati | agamyāṃ
            gacchati mātaraṃ vā duhitaraṃ vā paraparigṛhītāṃ vā svāmapyanaṅge gacchatyadeśe ca
            | niyamasthāṃ vā | abhrāntyetyuktam |</p>
         
         
         <p class="bold">arthajñāyānyathāvādo drohabuddhyā mṛṣāvacaḥ // Abhidh-d_196 //</p>
         
         
         <p>vaktṛśrotṛbuddhyapekṣayā khalu mṛṣāvādo bhavati | yadi vaktārthānāmabhijño bhavati
            sa taṃ vigopya drohabuddhyānyathā brūte | śrotā ca tathaivāvagacchati | tadāsya mṛṣāvādaḥ
            kamapatho bhavati ||</p>
         
         <span class="note"><span class="it">Jaini_161</span></span>
         
         <p>ye khalvime māhakīmātṛsūtrā diṣvaṣṭāvanāryā vyavahārāḥ proktāḥ, aṣṭau cāryāḥ- "adṛṣṭe
            dṛṣṭavāditānāryo vyavahāraḥ | aśrute, amate, avijñāte, śrutamatavijñātavāditānāryo
            vyavahāraḥ | dṛṣṭaśrutamatavijñāte cādṛṣṭādivāditānāryo vyavahāraḥ | viparyayeṇa tvaṣṭāvevāryā
            vyavahārāḥ |" teṣāṃ punaridaṃ lakṣaṇaṃ vyākhyāyate-</p>
         
         
         <p class="bold">
            dṛṣṭayā śrutyādibhiścākṣairmanasā yacca gṛhyate /<br />
            dṛṣṭaṃ śrutaṃ mataṃ jñātamityuktaṃ tadyathākramam // Abhidh-d_197 //
            </p>
         
         <span class="note"><span class="it">Jaini_162</span></span>
         
         <p>yatkhalu cakṣuṣālocitaṃ cakṣurvijñānamanovijñānābhyāṃ cānubhūtaṃ taddṛṣṭamityucyate
            | yacchrotreṇa śrotramanovijñānābhyāṃ cānubhūtaṃ tacchrutam | yat tribhirghrāṇajihvākāyaistadvijñānamanovijñānaiścānubhūtaṃ
            tanmatamityucyate | teṣāṃ prāpyaviṣayagrāhitvāt, kabaḍiṃkārāhāraviṣayatvācca | tatreṣṭaparyāyavācī
            mataśabdaḥ | yatpunarmanovijñānenānubhūtaṃ tadvijñātaṃ tadadhyavasāye niścayaparisamāpteḥ
            |</p>
         
         
         <p>gatametat | prakṛtamevānuvartatām ||</p>
         
         
         <p>yaḥ kāyenānyathātvaṃ prāpayet, syānmṛṣāvādaḥ ? syāt | tadapadiśyate- syānna kāyena
            parākrameta prāṇātipātāvadyena ca spṛśyeta | syādvācā parākrameta syānna vācā parākrameta
            mṛṣāvādāvadyena ca spṛśyeta | syātkāyena parākrameta, syānna kāyena vācā parākrameta,
            ubhayāvadyena ca spṛśyeta | syādṛṣīṇāṃ manaḥpradoṣeṇa proṣadhanidarśanaṃ cātra iti
            |</p>
         
         <span class="note"><span class="it">Jaini_163</span></span>
         
         <p>kathaṃ punarvijñaptyā vinā tatrāvijñaptiḥ kāmāvacarī karmapatho yokṣyate | sati hi
            cittaparispande mahābhūtatajjakāyaparispando 'vaśyaṃ bhāvīti kartavyo 'tra yatnaḥ
            |</p>
         
         
         <p>ukto mṛṣāvādaḥ ||</p>
         
         
         <p><span class="bold">paiśunyaṃ bhedakṛdvākyaṃ</span></p>
         
         
         <p>yatkhalu kliṣṭacittasya parabhedāya vacanamabhrāntyā tatpaiśunyamityucyate |</p>
         
         
         <p class="bold">pāruṣyaṃ tu yadapriyam /</p>
         
         
         <p>abhrāntyā kliṣṭacittasya yadvacanaṃ tatpārūṣyamiti |</p>
         
         <span class="note"><span class="it">Jaini_164</span></span>
         
         <p class="bold">kliṣṭaṃ saṃbhinnalāpitvamanye gītakathādivat // Abhidh-d_198 //</p>
         
         
         <p>kliṣṭaṃ khalu sarvaṃ vacanaṃ saṃbhinnapralāpitvam | yasya guṇasya bhāvād dravye śabdaniveśastabhidhāne
            tvatalau | kaścāsau guṇaḥ ? saṃbhinnapralāpa eva | sa yasyāsti sa saṃbhinnapralāpī
            | tadbhāvaḥ saṃbhinnapralāpitvam |</p>
         
         
         <p>anye punarbruvate | yadetanmṛṣāvādāditribidhaṃ vacanaṃ tato yadanyatkliṣṭaṃ lapanagītanāṭyatīrthaśāstrādi
            tatsarvaṃ sabhinnapralāpaḥ ||</p>
         
         
         <p class="bold">
            parasvāsatspṛhābhidhyā vyāpādaḥ sattvagocaraḥ /<br />
            vidveṣānānantadṛṣṭistu mithyādṛṣṭirahetukā // Abhidh-d_199 //
            </p>
         
         
         <p>abhidhyā tāvad dviṣataḥ spṛhā | aho bata yatpareṣāṃ tanmama syādityeṣā viṣayaprārthanā
            viṣamalobhākhyā abhidhyetyucyate |</p>
         
         
         <p>vyāpādaḥ khalvapi sattvaparityāgabudhyā pratighaḥ |</p>
         
         
         <p>mithyādṛṣṭirapi hetuṃ vā phalaṃ vā kriyāṃ vā sadvā vastu nāśayataḥ yā dṛṣṭirmatirityevamādi
            sā mithyādṛṣṭirityucyate |</p>
         
         <span class="note"><span class="it">Jaini_165</span></span>
         
         <p>tayā punarmithyādṛṣṭyā prakarṣaprāptayā navaprakārayā navaprakārāṇi kuśalamūlāni samucchidyante
            | bhāvanāheyakleśaprahāṇavat |</p>
         
         
         <p>yattarhi śāstra uktam- "katamānyadhimātrāṇyakuśalamūlāni yairakuśalamūlaiḥ kuśalamūlāni
            samucchinatti ? kāmavairāgyaṃ cānuprāpnuvan yāni tatprathamata upalikhati ?" naiṣa
            doṣaḥ | akuśalamūlādhyāhṛtatvāt | mithyādṛṣṭesteṣveva tatkarmopacaryate | tadyathāgnireva
            grāmasya dagdhā caurāstu tasyādhyāhārakāstadvaditi |</p>
         
         <span class="note"><span class="it">Jaini_166</span></span>
         
         <p>kāmāvacarāṇyupapattilambhikānyeva ca samucchidyante, prāyogikebhyaḥ pūrvaṃ parihīṇatvāt
            |</p>
         
         
         <p>evaṃ hyūktaṃ bhagavatā- "samanvāgato 'yaṃ puruṣaḥ kuśalairapi dharmairakuśalairapi
            dharmaiḥ" iti vistaraḥ | tatra samanvāgato 'yaṃ pudgalaḥ kuśalairapi dharmairaviśeṣeṇa
            dvividhaiḥ- prāyogikairupapattilābhikaiśca | te 'sya pudgalasya kuśalā dharmā antardhāsyanti,
            prāyogikāḥ anupūrvasamucchede, pūrvaṃ tadvihāneḥ | asti cāsya kuśalamūlamanusahagatamanupacchinnamupapattilābhikam
            | tadapyapareṇa samayena (<span class="it">Jaini_167</span>) sarveṇa sarvaṃ samucchetsyate | yasya samucchedātsamucchinnakuśalamūla iti saṃkhyāṃ
            gamiṣyatīti | ataḥ sarvākuśalamūlabhūtā mithyādṛṣṭiriti saugatāḥ |</p>
         
         <span class="note"><span class="it">Jaini_168</span></span>
         
         <p>"sūkṣmaṃ kuśaladharmabījaṃ tasminnakuśale cetasyavasthitaṃ yataḥ punaḥ pratyayasāmagrīsannidhāne
            sati kuśalaṃ cittamutpadyate" iti kośakāraḥ |</p>
         
         <span class="note"><span class="it">Jaini_169</span></span>
         
         <p>yuktyāgamavirodhāttanneti dīpakāraḥ |</p>
         
         
         <p>tatra yuktivirodhastāvadvijātīyāddhetorvijātīya phalānutpattidarśanādyavabījācchāliphalavadyoniśo
            manasikāraparataḥ sadghoṣābhyāṃ mithyādṛṣṭivacca | (<span class="it">Jaini_170</span>) cakṣūrūpābhyāṃ vijñānavaditi cet | na | sabhāgahetau sati cakṣūrūpayornimittakāraṇamātratvāt,
            dadhyutpattāvātañcanavat | kiñca, viruddhānāmanyataropapatteśca | na hi viruddhānāṃ
            sukhaduḥkhālokatamaḥprabhṛtīnāṃ caikatra saṃbhavadavasthānaṃ dṛṣṭam | nāpi parasparaṃ
            bījaphalābhisaṃbandhaḥ | kiñca, cittabījaikatvābhyupagamācca | akuśalameva hi cittaṃ
            bhavatāṃ bījamiṣṭam | tasya kuśale cittakṣaṇe viruddhakriye ca cittāntare bījaleśānupapattiḥ
            | (<span class="it">Jaini_171</span>) uktottaratvācca | vistareṇa hyatrottaramuktam | tatsmaryatāmiti |</p>
         
         
         <p>āgamavirodho 'pi, "sarvaṃ sarveṇa cchetsya te" iti ...........cyamānaṃ bījamavasthitaṃ
            gaṃsyate | iti |</p>
         
         
         <p>vyākhyātāḥ salakṣaṇāḥ karmapathāḥ ||</p>
         
         
         <p>kaḥ punaḥ salakṣaṇaḥ karmapathārthaḥ ? karma ca karmaṇaśca cetanākhyasya panthāna
            iti karmapathāḥ | tatra sapta karma ca karmaṇaśca panthā iti karmapathāḥ, trayastvabhidhyādayaḥ
            karmaṇaḥ panthāno na karma | cetanā hi tat saṃprayogiṇī bhavati | (<span class="it">Jaini_172</span>) saṃprayuktātadvaśenagacchatyabhisaṃskarotītyarthaḥ | sā tu karmaiva na karmapathaḥ
            | na hyasau trayāṇāṃ vaśena vartate | idamucyate-</p>
         
         
         <p class="bold">cetanā na kriyāmārgastaistu sattā pravartate /</p>
         
         
         <p>katibhiḥ punaḥ karmapathaiḥ sārdhaṃ cetanā yugapadutpannā vartate ? tadārabhyate-</p>
         
         
         <p class="bold">yugapadyāvadaṣṭābhiraśubhaiścetanaiḥ saha // Abhidh-d_200 //</p>
         
         
         <p>ekena tāvatsaha vartate | vinānyenābhidhyādisaṃmukhībhāve akliṣṭacetaso vā tatprayogeṇa
            rūpiṇāmanyatamaniṣṭhāgamane |</p>
         
         <span class="note"><span class="it">Jaini_173</span></span>
         
         <p>dvābhyāṃ saha vartate | vyāpannacittasya prāṇivadye | abhidhyāviṣṭasya cādattādāne
            kāmamithyācāre saṃbhinnapralāpe vā |</p>
         
         
         <p>tribhiḥ saha | vyāpannacittasya parakīyaprāṇimāraṇāpaharaṇe yugapat | abhidhyāviṣṭasya
            tatprayogeṇa rūpidvayaniṣṭhāgamane tribhireva |</p>
         
         
         <p>caturbhiḥ saha vartate | bhedābhiprāyasya nandanavacane paruṣavacane vā | tatra hi
            mānasa eko bhavati vācikāstrayaḥ | abhidhyādigatasya vā tatprayoge 'nyatrayaniṣṭhāgamane
            |</p>
         
         
         <p>evaṃ pañcaṣaṭsaptabhiryojyam |</p>
         
         
         <p>aṣṭābhiḥ saha vartate | ṣaṭsu prayogaṃ kṛtvā pare saṃpreṣaṇena svayaṃ kāmamithyācāraṃ
            kurvataḥ samaniṣṭhāgamane | evaṃ tāvadakuśalaḥ ||</p>
         
         
         <p class="bold">śubhaistu daśabhiryāvatsārdhaṃ naikāṣṭapañcabhiḥ /</p>
         
         
         <p>śubhaiḥ khalu karmapathairyāvaddaśabhiḥ saha vartata ityutsṛṣṭiḥ | tadapavādoyam-
            'naikāṣṭapañcabhiḥ'; | na khalvekena pañcabhiraṣṭābhirvā saha vartate |</p>
         
         <span class="note"><span class="it">Jaini_174</span></span>
         
         <p>tatra dvābhyāṃ saha vartate | kuśaleṣu pañcasu vijñāneṣu sthitasyārūpyasamāpattisaṃgṛhīte
            ca kṣayānutpādajñānasaṃprayuktāvijñānaṃ tatsaṃprayuktā ca prajñānadṛṣṭiriti |</p>
         
         
         <p>tribhiḥ saha vartate | samyagdṛṣṭisaṃprayukte manovijñāne | yatra saṃvaro nāsti |</p>
         
         
         <p>caturbhirakuśalāvyākṛtacittasyopāsakasya śrāmaṇerasaṃvarasamādāne |</p>
         
         
         <p>ṣaḍbhiḥ kuśaleṣu pañcasu vijñāneṣu tatsamādāne |</p>
         
         
         <p>saptabhiḥ kuśale manovijñāne tatsamādāna eva | akuśalāvyākṛtacittasya ca bhikṣusaṃvarasamādāne
            |</p>
         
         <span class="note"><span class="it">Jaini_175</span></span>
         
         <p>navabhiḥ kuśaleṣu pañcasu vijñāneṣu tatsamādāne, kṣayānutpādajñānasaṃprayukte ca manovijñāne
            tasminneva ca dhyānasaṃgṛhīte |</p>
         
         
         <p>daśabhistato 'nyatra kuśale manovijñāne bhikṣusaṃvarasamādāna eva | sarvā ca dhyānānāsravasaṃvarasamāvartinī
            cetanānyatra kṣayānutpādajñānābhyām | saṃvaranirmuktena tvekenāpi saha syādanyacittasyaikāṅgaviratisamādāne
            | pañcāṣṭābhirapi syāt | kuśalamanovijñānasya dvipañcāṅgasamādāne yugapat |</p>
         
         
         <p>kasyāṃ punargatau kati kuśalāścākuśalāśca karmapathāḥ saṃmukhībhāvataḥ samanvāgato
            vā santīti ?</p>
         
         
         <p class="bold">vilāpadveṣapāruṣyāṇyuṣanti narake dvidhā // Abhidh-d_201 //</p>
         
         
         <p>ete trayaḥ saṃbhinnapralāpapārūṣyavyāpādā nārake saṃmukhībhāva taḥ samanvāgamataśca
            vidyante |</p>
         
         
         <p class="bold">tadvadeva matābhidhyā mithyādṛṣṭistathaiva ca /</p>
         
         
         <p>kecitkhalu bruvate- abhidhyā mithyādṛṣṭiścāpi dvābhyāṃ prakārābhyāṃ vidyete |</p>
         
         
         <p>anye punarāhuḥ- samanvāgamata evābhidhyāmithyādṛṣṭī vidyete | rañjanīyavastvabhāvāt,
            karmaphalapratyakṣatvācca |</p>
         
         
         <p>taccaitadakāraṇam | tatra tāvattṛṣṇāvidyādhimātratamatvāditi pūrvamapākṣikaḥ |</p>
         
         <span class="note"><span class="it">Jaini_176</span></span>
         
         <p class="bold">abhidhyāditrayaṃ tadvatkurau pralapanaṃ dvidhā // Abhidh-d_202 //</p>
         
         
         <p>kurau khalvevameva trayo 'bhidhyāvyāpādamithyādṛṣṭayaḥ |</p>
         
         
         <p>anye punarāhuḥ- samānvāgamata eva na saṃmukhībhāvataḥ amamāparigrahatvāt, snigdhasantānatvādāghātavastvabhāvādapāpāśayatvācca
            ||</p>
         
         
         <p><span class="bold">aśubhāstu daśānyatra</span></p>
         
         
         <p>narakottarakurubhyāṃ kāmadhātau dvābhyāṃ prakārābhyāṃ daśāśubhā vidyante |</p>
         
         
         <p class="bold">sarvatra kuśalāstrayaḥ /</p>
         
         
         <p>śubhāstu 'trayaḥ'; | trayo 'nabhidhyāvyāpādasamyagdṛṣṭayaḥ sarvatra traidhātuke pañcasvapi
            gatiṣu dvābhyāṃ prakārābhyāṃ santīti |</p>
         
         
         <p class="bold">ārūpyāryāsaṃjñināṃ ca rūpiṇaḥ sapta lābhataḥ // Abhidh-d_203 //</p>
         
         
         <p>ārūpyeṣu khalvāryāṇāmevātītānāgatenānāsravasaṃvareṇa samanvāgamo 'styasaṃjñināṃ ca
            | dhyānasaṃvareṇa yāvadbhūbhyāśrayaṃ hyanāsravaśīlamārya utpāditanirodhitaṃ kṛtvā
            ārūpyeṣūpapanno bhavati tenātītena samanvāgato bhavati | ṣaḍbhūbhyāśrayeṇānāgatenāpi,
            na tu saṃmukhībhāvataḥ, ārūpyāṇāṃ catuskandhātmakatvādasaṃjñisattvānāṃ cācittakatvāt
            | bhūtacittapratibaddho hi tatsaṃvarasaṃmukhībhāvaḥ ||</p>
         
         <span class="note"><span class="it">Jaini_177</span></span>
         
         <p class="bold">kurūnsanarakānhitvā sarvatrānyatra te dvidhā /</p>
         
         
         <p>kurūn hitvā narakāṃśca | anyatra gatau saṃmukhībhāvato hyete sapta kuśalāḥ karmapathā
            vidyante | saṃvaranirmuktā eva tu tiryakpreteṣu | saṃvarasaṃgṛhītā eva rūpadhātāvanyatrobhayathā
            |</p>
         
         
         <p>te khalvete dvividhā karmapathāḥ</p>
         
         
         <p class="bold">sarve vipākaniṣyandādhipatyaphaladā daśa // Abhidh-d_204 //</p>
         
         
         <p>tatrākuśalaiḥ sarvairāsevitairbhāvitairbahulīkṛtairnarakeṣūpapadyate tadeṣāṃ vipākaphalam
            | saceditthatvamāgacchati sa manuṣyāṇāṃ sabhāgatām, prāṇātipātenālpāyuṣko bhavati
            | adattādānena bhogavyasanī | kāmamithyācāreṇa sapatnadāraḥ | mṛṣāvādenābhyākhyānabahulaḥ
            | paiśūnyenādṛḍhamitraḥ | pāruṣyeṇāmanojñaśabdaśrāvī | saṃbhinnapralāpenānādeyavākyaḥ
            | abhidhyayā tīvrarāgaḥ | vyāpādena tīvradveṣaḥ | mithyādṛṣṭyā tīvramohaḥ | itīdameṣāṃ
            niṣyandaphalam |</p>
         
         
         <p>prāṇātipātenātyāsevitena bāhyā bhāvā alpaujaskā bhavanti | adattādānena parīttaphalā
            alpasasyā aśanibahulāḥ | kāmamithyācāreṇa rajo 'vakīrṇāḥ | mṛṣāvādena durgandhāḥ |
            paiśūnyenotkūlanikūlāḥ | pāruṣyeṇa duḥsparśāḥ kaṇḍukaprāyāśca | saṃbhinnapralāpena
            viṣamapariṇāmāḥ | abhidhyayā pacitaphalāḥ | vyāpādena kaṭukarmaphalāḥ | mithyādṛṣṭyā
            bījādapakṛṣṭaphalā aphalā vā | idameṣāmādhipatyaphalam |</p>
         
         <span class="note"><span class="it">Jaini_178</span></span>
         
         <p>tatpunaretat</p>
         
         
         <p class="bold">
            duḥkhopasaṃhṛterduḥkhamalpāyuṣṭvantu māraṇāt /<br />
            tejonāśātkṛśaujastvamidaṃ tattrividhaṃ phalam // Abhidh-d_205 //
            </p>
         
         
         <p>yattena parasya duḥkhā vedanā janitā tatonarakeṣūpapadyate | yadiṣṭaṃ jīvitamupacchinnaṃ
            tato 'lpāyuḥ | yattejo nāśitaṃ tena bāhyā bhāvāḥ kṛśaujasaḥ | evamanyeṣāmapi yojyam
            |</p>
         
         
         <p>kuśalānāmapi karmapathānāmevameva tatphalatrayaṃ viparyayeṇa lakṣayitavyam | prāṇivadhaviratyā
            sevitayā deveṣūpapadyate | saceditthatvamāgacchati manuṣyāṇāṃ sabhāgatāṃ dīrghāyurbhavati
            | tadādhipatyenaiva bāhyā bhāvā mahojaso bhavantīti | sarvaṃ viparyayeṇa draṣṭavyam
            ||</p>
         
         
         <p>atra pūrvaṃ yāni pañca phalānyuktāni teṣāṃ kataratkarma katibhiḥ phalaiḥ saphalam
            ?</p>
         
         
         <p class="bold">
            ānantaryapathe karma phalavatpañcabhiḥ phalaiḥ /<br />
            caturbhistvamalenāryaṃ tadvadanyacchabhāśubham // Abhidh-d_206 //
            </p>
         
         <span class="note"><span class="it">Jaini_179</span></span>
         
         <p>prahāṇamārge samale pañcabhiḥ phalaiḥ karma saphalaṃ bhavati | tulyā adhikā api tasya
            paścādutpannāḥ sadaśā dharmā niṣyandaphalam | vipākaphalaṃ svabhūminiyato vipākaḥ
            | visaṃyogaphalaṃ yatkleśaprahāṇam | puruṣakāraphalaṃ ye tadbalasamutpannā dharmāḥ
            | na tathā sahabhuvaḥ | yaccānantarotpanno vimuktimārgaḥ, yaccānāgataṃ bhāvyate, yacca
            tatprahāṇaṃ tadbalena hi tatprāptyupattiḥ | adhipatiphalaṃ svabhāvādanye sarvasaṃskārāḥ
            pūrvotpanna varjjā iti draṣṭavyam | prahāṇamapi tanmārgasyādhipatiphalaṃ yujyate |
            tadādhipatyena tatsākṣātkaraṇādityanye | yattu nirmalaprahāṇamārge karma taccaturbhiḥ
            phalaiḥ saphalaṃ vipākaphalaṃ muktvā | 'tadvadanyacchubhāśubham |'; anyadapi sāsravaṃ
            yacchubhāśubham, yacca prahāṇamārgādanyatkuśalasāsravaṃ karmaṃ yaccākuśalaṃ tadapi
            caturbhireva phalaiḥ saphalaṃ visaṃyogaphalaṃ tyaktvā ||</p>
         
         
         <p class="bold">tato 'nyannirmalaṃ jñeyaṃ tribhiravyākṛtaṃ tathā /</p>
         
         
         <p>śeṣaṃ punaranāsravaṃ yatprahāṇamārgādanyat, yaccāvyākṛtaṃ tattribhirvipākavisaṃyogaphalaṃ
            muktvā |</p>
         
         
         <p class="bold">phalaṃ śubhasya catvāri dve trīṇi ca śubhādayaḥ // Abhidh-d_207 //</p>
         
         
         <p>kuśalasya karmaṇaḥ kuśalā dharmāścatvāri phalāni vipākaphalaṃ hitvā | akuśalā dve
            puruṣakārādhipatiphale | avyākṛtāstrīṇi niṣyandavisaṃyogaphale hitvā ||</p>
         
         
         <p class="bold">śubhādyāstvaśubhasya dve trīṇi catvāri ca kramāt /</p>
         
         <span class="note"><span class="it">Jaini_180</span></span>
         
         <p>akuśalasya karmaṇaḥ kuśalā dharmā dve puruṣakārādhipatiphale | akuśalāstrīṇi vipākavisaṃyogaphale
            hitvā | avyākṛtāścatvāri visaṃyogaphalaṃ hitvā | avyākṛtamapi hyakuśalānāṃ niṣyandaphalamasti
            | yathā kāmāvacare satkāyāntargrāhadṛṣṭī | sarveṣāṃ duḥkhadarśanaprahātavyānāṃ samudayadarśanaprahātavyānāṃ
            ca sarvatragānām |</p>
         
         
         <p class="bold">avyākṛtasya te tu dve trīṇi trīṇi śubhādayaḥ // Abhidh-d_208 //</p>
         
         
         <p>avyākṛtasya karmaṇaḥ kuśalā dharmāḥ dve puruṣakārādhipatiphale | akuśalāstrīṇi visaṃyogaphale
            hitvā | avyākṛtasya tānyeva trīṇi ||</p>
         
         
         <p class="bold">
            sarve catvāryatītasya madhyamasya ca bhāvinaḥ /<br />
            madhyamā dve svakasyaiva trīṇyanāgāmijanmanaḥ // Abhidh-d_209 //
            </p>
         
         
         <p>tatra 'sarve'; iti traikālikāḥ | atītasya karmaṇo 'tītānāgatapratyutpannā dharmāścatvāri
            phalāni visaṃyogamapāsya | pratyutpannasyāpi karmaṇo 'nāgatā dharmāścatvāri phalānyetānyeva
            | vartamānāstu dharmā vartamānasya karmaṇaḥ dve puruṣakārādhipatiphale | ajātasya
            tvajātā dharmāstrīṇi phalāni niṣyandavisaṃyogaphale hitvā ||</p>
         
         
         <p class="bold">catvāryekabhuvo dve vā trīṇi cāparabhūmikāḥ /</p>
         
         
         <p>svabhūmikā dharmāḥ karmaṇo yathāsaṃbhavaṃ catvāri phalāni visaṃyogaphalaṃ hitvā |
            anyabhūmikā dharmāḥ te cedanāsravāstrīṇi, vipākavisaṃyogaphale hitvā | niṣyandaphalaṃ
            hyadhātupatitānāmanyabhūmikaṃ na vāryate | sāsravāśced dve, puruṣakārādhipatiphale
            |</p>
         
         
         <p class="bold">śaikṣādyāstrīṇi śaikṣasya ta evāśaikṣakarmaṇaḥ // Abhidh-d_210 //</p>
         
         
         <p>śaikṣasya karmaṇaḥ śaikṣā dharmāstrīṇi phalāni, vipākavisaṃyogaphale (<span class="it">Jaini_181</span>) hitvā | aśaikṣā apyevam | naivaśaikṣānāśaikṣāstrīṇyeva niṣyandavipākaphale hitvā
            ||</p>
         
         
         <p>aśaikṣasya tu karmaṇaḥ</p>
         
         
         <p><span class="bold">ekaṃ trīṇi dvayaṃ caiva śaikṣādyāḥ paścimasya tu /
               dve dve pañca yathāsaṃkhyaṃ</span></p>
         
         
         <p>aśaikṣasya khalu karmaṇaḥ śaikṣā dharmā ekamadhipatiphalam, aśaikṣāstrīṇi vipākāvisaṃyogaphale
            hitvā | naivaśaikṣānāśaṃkṣā dve puruṣakārādhipatiphale | naivaśaikṣānāśaikṣāṇāṃ punaḥ
            śaikṣā dharmā dve puruṣākārādhipatiphale | evamaśaikṣāḥ | naivaśaikṣānāśaikṣāḥ pañcaphalāni
            |</p>
         
         
         <p class="bold">dṛggheyasya tu karmaṇaḥ // Abhidh-d_211 //</p>
         
         
         <p class="bold">trīṇi catvāri caikaṃ ca dṛṣṭiheyādayaḥ smṛtāḥ /</p>
         
         
         <p>darśanaheyasya khalu karmaṇaḥ darśanaheyā dharmāstrīṇi phalāni, vipākavisaṃyogaphale
            hitvā | bhāvanāheyāścatvāri, visaṃyogaphalaṃ hitvā | apraheyā ekamadhipatiphalam |</p>
         
         
         <p class="bold">te tvabhyāsapraheyasya dve catvāri tridhā matāḥ // Abhidh-d_212 //</p>
         
         
         <p class="bold">kramādekadvicatvāri te tvaheyasya karmaṇaḥ /</p>
         
         
         <p>bhāvanāheyasya khalu karmaṇo darśanaheyā dharmāḥ dve, puruṣakārādhipatiphale | bhāvanāheyāścatvāri
            visaṃyogaphalaṃ hitvā | apraheyāstrīṇi, vipākaniṣyandaphale hitvā | apraheyasya tu
            karmaṇo darśanaprahātavyā dharmā ekamadhipatiphalam | bhāvanāheyā dve, puruṣakārādhipatiphale
            | apraheyāścatvāri vipākaphalaṃ hitvā ||</p>
         
         
         <p>atha kimekaṃ karmaikaṃ janmākṣipati, athānekam ? tadādarśyate-</p>
         
         <span class="note"><span class="it">Jaini_182</span></span>
         
         <p class="bold">ekenākṣipyatejanma bhūribhiḥ paripūryate // Abhidh-d_213 //</p>
         
         
         <p>ekena khalu karmaṇā sakalamekaṃ janmākṣipyate | bahubhistu paripūryate | tadyathā
            citrakara ekayā vartyā katsnaṃ rūpamākṣipati, bahvībhiḥ paripūrayati tadvaditi |
            <span class="note"><span class="it">Jaini_183</span></span>
            atha yaduktaṃ bhagavatā- "karmasvako 'yaṃ bhikṣavo lokaḥ" iti | tatkeyaṃ karmasvakatā
            nāma ? tadārabhyate-
            
            <p class="bold">
               kuśalaṃ vāthavā pāpaṃ yadatītaṃ dadatphalam /<br />
               svaṃ kāyavāṅmanaskarma sā karmasvakatā matā // Abhidh-d_214 //
               </p>
         </p>
         
         
         <p>yatkhalu kāyavāṅmanaskarma svayaṃ kṛtaṃ kuśalākuśalamabhyatītaṃ dadatphalaṃ sā karmasvakatā
            draṣṭavyā ||</p>
         
         
         <p>kathaṃ punaḥ pratikṣaṇabhidureṣu saṃskāreṣu parasparākṛtasaṅketeṣu satsu, asati ca
            nitye kartari bhoktari ca karmasvakatābhidhīyate ? tadatra pratisamādhīyate-</p>
         
         
         <p class="bold">
            saṃvṛtyā skandhasantāne tatkriyāphaladarśanāt /<br />
            kartṛtā bhoktṛtā coktā niṣiddhā śāśvatasya tu // Abhidh-d_215 //
            </p>
         
         
         <p>svātmābhyudayaviśeṣārthaḥ khalu karmārabhyate | kaścidahaṃ viśiṣṭajñānavijñānasaukhyarūpakāntilāvaṇyasauṣṭhavayuktaṃ
            janma pratilabheyeti | śāśvate tvātmani niṣkriye pūrvapaścādviśeṣābhāvāt kartṛtvaṃ
            cātyantāpadhvastayuktividhānam | skandhasantāne tu viśiṣṭaskandhāntarotpattau satyāṃ
            bījajalābhiṣekādyanugrahād viśiṣṭaphalotpattivaditi | pūrvamevāviṣkṛtametaditi ||</p>
         
         
         <p>idamidānīṃ vaktavyam |</p>
         
         
         <p class="bold">syātkarmasvakatā nāsti tasya ceti catuṣkikā /</p>
         
         
         <p>syātkhalu karmasvakatā nāpi ca tasya karmaṇo vipāke 'vasthita iti catuṣkoṭikā |</p>
         
         
         <p class="bold">prathamā tatphalasthasya vihānāttasya karmaṇaḥ // Abhidh-d_216 //</p>
         
         
         <p>yadi tasya karmaṇaḥ phale 'vasthitastacca karma vihīnaṃ bhavati ||</p>
         
         <span class="note"><span class="it">Jaini_184</span></span>
         
         <p class="bold">
            dvitīyā tatphalasthasya karmaṇā tena cānvayāt /<br />
            tṛtīyobhayayuktasya caturthyanubhayasya tu // Abhidh-d_217 //
            </p>
         
         
         <p class="bold">syātkarmasvakatā nāpi tatphalaṃ vedayiṣyati /</p>
         
         
         <p>dvitīyā catuṣkoṭikā | tatra prathamā koṭiḥ-</p>
         
         
         <p class="bold">tatphalāvasthitasyādyā jñeyā taccarame phale // Abhidh-d_218 //</p>
         
         
         <p class="bold">
            dvitīyā dhruvapākasya tadvipākānavasthite /<br />
            tṛtīyā dvayasadbhāvā caturthī tūbhayaṃ vinā // Abhidh-d_219 //
            </p>
         
         
         <p>tṛtīyā catuṣkoṭikā-</p>
         
         
         <p class="bold">syātkarmaṇānvitaścaiva no ca tatphalavedanam /</p>
         
         
         <p>syātkhalu karmaṇā samanvāgato na ca tasya karmaṇaḥ phalaṃ vedayate | catuṣkoṭikā |</p>
         
         
         <p class="bold">ādyā dattavipākena niruddhānāgatādinā // Abhidh-d_220 //</p>
         
         
         <p class="bold">
            dvitīyā tu vihīnena dhruvapākena karmaṇā /<br />
            tṛtīyā dvayamuktasya caturthī tu dvayādṛte // Abhidh-d_221 //
            </p>
         
         
         <p>atha yadidaṃ śāstre yogavihitamayogavihitaṃ ca karmoktaṃ tasya kiṃ lakṣaṇam ? tadabhidhīyate-</p>
         
         
         <p class="bold">
            ayuktavihitaṃ karma kleśopakleśadūṣitam /<br />
            śikṣāliṅgādyapetaṃ ca kecidāhurvipaścitaḥ // Abhidh-d_222 //
            </p>
         
         
         <p>yatkiñcitkhalu kliṣṭaṃ kāyavāṅmanaskarma kleśopakleśadūṣitaṃ sarvaṃ tadayogavihitama,
            ayoniśomanaskārasamutthāpitatvāt | anye punarbruvate- yatkhalu śikṣāvyapetaṃ yathā
            gantavyaṃ sthātavyamityevamādi, yattu liṅgavacanahīnamasaṃbaddhaṃ nirarthakaṃ ca vākkarma
            tadayogavihitam | vidhibhraṣṭatvāditi | viparyayādyogavihitaṃ draṣṭavyamiti ||</p>
         
         
         <p>abhidharmadīpe vibhāṣāprabhāyāṃ vṛttau caturthasyādhyāyasya tṛtīyaḥ pādaḥ ||</p>
         
         <span class="note"><span class="it">Jaini_185</span></span>
         
         <p>caturthādhyāye</p>
         
         
         <p>caturthapādaḥ |</p>
         
         
         <p>athaitāṃ paramagambhīrāṃ duravabodhāṃ prakṛtipuruṣeśvarādikudarśanatimirotsādanakarīṃ
            karmasvakatāṃ kaḥ svayamabhisaṃbuddhya lokānugrahāya pradarśayatīti ? brūmaḥ | puruṣaḥ
            tu so bodhisattvaḥ |</p>
         
         
         <p>sa punaḥ kiṃ cittotpādātprabhṛti bodhisattvo bhavati ? atha lākṣaṇikakarmākṣepeṇa,
            āhosviccaramabhavika iti ? ata idaṃ prastūyate-</p>
         
         
         <p class="bold">
            bodhisattvaḥ kuto yāvadavivartyamanā yataḥ /<br />
            badhnāti bodhisannāhamaṅgīkṛtvā jagaddhitam // Abhidh-d_223 //
            </p>
         
         
         <p>yataḥ prabhṛti kalyāṇamitraṃ bhagavantaṃ samyaksaṃbuddhamāpadya tadupadarśitadakṣiṇamārgaḥ
            yoniśo manasikārādhiṣṭhitabuddhiḥ kṛtsnaṃ lokamatrāṇamaśaraṇamaparāyaṇaṃ pañcagatimahāvarte
            jātijarāvyādhimaraṇādiduḥkhakṣārāmbhasi, karmarākṣasādhiṣṭhitatīre, pāpamitrakumbhīrānubaddhabele,
            rūpādiviṣayavikalpapavanoddhatatṛṣṇātaraṅge, mohakarṇadhāraparibhrāmitabuddhinauke
            saṃsāramahāsamudre nimagnamavalokya kṛpāviṣṭacetāstadabhyuddharaṇāya vīryabāhumabhiprasārya,
            avivartyaṃ cittamevamutpādayati- (<span class="it">Jaini_186</span>) avidyāndhaḥkāropahatabuddhinayano 'yaṃ lokaḥ sa mayā samyagdṛṣṭiprabhāvabhāsitena
            śīlasaṃkrameṇottārayitavyaḥ | pratighabhujaṅgadaṃṣṭrā viṣadūṣito 'yaṃ lokaḥ sa mayā
            maitryāgadena praśamitavyaḥ | tṛṣṇāpiśācīlalitābhibhūtamatirayaṃ lokaḥ sa mayā śamathabalena
            tṛṣṇānirodhasukhaṃ lambhayitavyaḥ | parāmarśabhūtagrahāviṣṭo 'yaṃ lokaḥ sa mayā vimokṣasukhasvastyayanena
            nirbhayamamṛtapadaṃ praveśayitavyaḥ | mānagiriśikharādhirūḍhabuddhirayaṃ lokaḥ sa
            mayā karmasvakatājñānavajreṇa mānagirīnvicūrṇya praśāntamānamadāmarśaśāntipade sthāpayitavyaḥ
            | vicikitsākathaṃkathībhāvaśalyaviddhahṛdayo 'yaṃ lokaḥ sa mayā pratītyasamutpādapravicayaśalākayā
            kāṅkṣāśalyamutpāṭyāmṛtarasaṃ pāyayitavyaḥ | jarāvyādhimaraṇamakaradaṃṣṭrāntargato
            'yaṃ lokaḥ sa mayā sarvānarthaviyuktaṃ nirvṛtisukhaṃ prāpayitavyaḥ | śraddhādiguṇadhanadaridro
            'yaṃ lokaḥ sa mayā bodhyaṅgaratnakhacite mahati guṇaiśvaryapade sanniveśayitavyaḥ
            | ityetasmādavivartyād bodhicittotpādātprabhṛti baudhisattvo vaktavya ityācāryakam
            ||</p>
         
         
         <p>yattarhi śāstra uktam- "bodhisattvaḥ kutaḥ prabhṛti ? yato lakṣaṇavaipākyaṃ karma
            karoti" iti | naiṣa doṣaḥ | yasmādasau-</p>
         
         
         <p class="bold">
            yadā lākṣaṇikaṃ karma prakarotyanapāyagaḥ /<br />
            mahākulaḥ samagrākṣaḥ svaparṣatsaṃgrahe rataḥ // Abhidh-d_224 //
            </p>
         
         
         <p class="bold">pumāñjātismaro vāgmī prajñāvīryakriyānvitaḥ /</p>
         
         
         <p>yadā khalvayaṃ puruṣatvajātismaratvādiṣu padasthāneṣu niyatībhato bhavati-</p>
         
         
         <p class="bold">tadā devamanuṣyāṇāmabhivyaktiṃ nigacchati // Abhidh-d_225 //</p>
         
         
         <p>ato jñānaprasthāne 'smādavadheḥ prabhṛti bodhisattvaḥ anenābhiprāyeṇa paṭhitaḥ |</p>
         
         <span class="note"><span class="it">Jaini_187</span></span>
         
         <p class="bold">
            sa hi tribhirasaṃkhyeyairdharmakāyaguṇārṇavam /<br />
            pracinoti tadādhāraṃ kāyaṃ kalpaśatena tu // Abhidh-d_226 //
            </p>
         
         
         <p class="bold">
            dvātriṃśallakṣaṇopetamaśītivyañja nojjvalam /<br />
            dviṣatāmapi yaṃ dṛṣṭvā manaḥ sadyaḥ prasīdati // Abhidh-d_227 //
            </p>
         
         
         <p>eṣā khalu dharmatā yattribhiḥ kalpāsaṃkhyeyairanirastaśraddhāśīlaśrutatyāgaprajñādiguṇadhanaiśvaryaprayogānāṃ
            bhagavatāṃ samyaksaṃbuddhānāṃ puruṣottamānāṃ dharmakāyacaraṇaparisamāptirbhavati |
            kalpaśatena khaḍgaviṣāṇakalpānāṃ pratyekabuddhānām | ṣaṣṭhyā kalpaiḥ prajñāvatāmagryāṇām
            | catvāriṃśadbhiḥ ṛddhimacchreṣṭhānām | viṃśatibhiḥ kalpaiḥ śrutadharapravarāṇāṃ dharmakāyacaraṇaparipūrirbhavati
            |</p>
         
         
         <p>yatpunarjanmaśarīraṃ bhagavatāṃ samyaksaṃbuddhānāṃ bodherāśrayabhūtaṃ dvātriṃśatā
            mahāpuruṣalakṣaṇaiḥ khacitamaśītyānuvyañjanairvirājitam, yatkhalu dṛṣṭvā svavikalpasamutthitapratighadūṣitabuddhīnāmapi
            (<span class="it">Jaini_188</span>) mārapakṣyāṇāṃ tīrthyāṇāṃ ca manaḥ prasīdati |</p>
         
         
         <p>kāni punastāni dvātriṃśanmahāpuruṣalakṣaṇāni ? kāni vāśītyanuvyañjanāni ? tadidaṃ
            pradarśyate-</p>
         
         
         <p>tatra tāvadamūni dvātriṃśanmahāpuruṣalakṣaṇāni-</p>
         
         
         <p>buddhā hi bhagavantaḥ samamahītalākramaṇāt supratiṣṭhitapādāḥ || 1 ||</p>
         
         
         <p>sahasrārasanābhikasanemikasarvākāraparipūrṇacakrāṅkitapāṇipādatvāccakrāṅkahastapādāḥ
            || 2 ||</p>
         
         
         <p>āyatahastapādāṅgulitvāddīrghāṅgulayaḥ || 3 ||</p>
         
         
         <p>dīrghāyatatvādāyatapārṣṇipādāḥ || 4 ||</p>
         
         
         <p>tūlapicutaruṇasukumāropamakomalakaracaraṇatvānmṛdutaruṇapāṇipādāḥ || 5 ||</p>
         
         
         <p>abhitāmrāṣṭāpadavicitratanujālāvanaddhatvādabhijātahaṃsarājavajjālāvanaddhapādāḥ ||
            6 ||</p>
         
         
         <p>uccaiḥ sujātagulphatvāducchaṅkucaraṇāḥ || 7 ||</p>
         
         
         <p>anupūrvopacitavṛttataragarbhaiṇeyamṛgajaṅghatvādaiṇeyajaṅghāḥ || 8 ||</p>
         
         
         <p>prāṃśubāhutvādanavanatakāyajānumaṇḍalasparśinaḥ || 9 ||</p>
         
         
         <p>paramābhirūpanirgūḍhapuruṣanimittatvādabhijātahastyaśvājāneyavatkośagatavastiguhyāḥ
            || 10 ||</p>
         
         
         <p>kāyavyāmasamāyāmatvānnyagrodhaparimaṇḍalāḥ || 11 ||</p>
         
         
         <p>anupūrvordhvamukhajātatvādūrdhvāṅgaromāṇaḥ || 12 ||</p>
         
         
         <p>suvibhaktādvitīyanīlajātaromatvādekaikābhinīlapradakṣiṇāvartaromāṇaḥ || 13 ||</p>
         
         <span class="note"><span class="it">Jaini_189</span></span>
         
         <p>uttaptahāṭakasannibhadṛgvyāmamātraprabhāvabhāsanāt suvarṇavarṇāḥ || 14 ||</p>
         
         
         <p>suparikarmīkṛtarajatajātarūpaślakṣṇacchavitvādrajomalānupakleśanācca sūkṣmacchavayaḥ
            || 15 ||</p>
         
         
         <p>samupacitahastapādāṃsagrīvatvātsaptotsadakāyāḥ || 16 ||</p>
         
         
         <p>kāñcanaśilātalaślakṣṇopacitoraskandhāccitāntarāṃsāḥ || 17 ||</p>
         
         
         <p>siṃhavadvistīrṇasaṃhatordhvāṅgatvātsiṃhapūrvārdhakāyāḥ || 18 ||</p>
         
         
         <p>avakropacitadaśatālasamucchritatvād bṛhadṛjugātrāḥ || 19 ||</p>
         
         
         <p>samantopacitamāṃsanirgūḍhajatrudeśatvātsusaṃvṛttaskandhāḥ || 20 ||</p>
         
         
         <p>adhastādupariṣṭācca samadantaviṃśatitvāccatvāriṃśaddantāḥ || 21 ||</p>
         
         
         <p>anunnatāvanatasamapramāṇatvātsamadantāḥ || 22 ||</p>
         
         
         <p>nirantarāvasthitatvādaviraladantāḥ || 23 ||</p>
         
         
         <p>kundenduśaṅkhāvabhedasitatvācchakladantāḥ || 24 ||</p>
         
         
         <p>ślakṣṇavṛttopacitadarśanīyamahāhanutvātsiṃhahanavaḥ || 25 ||</p>
         
         
         <p>vātapittaśleṣmānabhibhūtarasaharaṇirasārasapravibhāvanāsadṛśavijñānatvādrasanarasāgraprāptāḥ
            || 26 ||</p>
         
         
         <p>vistīrṇapeśalatvājjihvāyāḥ sarvamukhamaṇḍalapraticchādanātprabhūtatanujihvāḥ || 27
            ||</p>
         
         
         <p>gambhīravalguhṛdayaṅgamavispaṣṭaśravaṇīyapañcāṅgopetasvaratvādbrahmasvarāḥ || 28 ||</p>
         
         
         <p>kalaviṅkamanojñabhāṣiṇo dundubhisvaranirghoṣāḥ || 29 ||</p>
         
         
         <p>śuklakṛṣṇapradeśānupakliṣṭalohitarājyavinaddhanīlotpalasamānavarṇatvādabhinīlanetrāḥ
            || 30 ||</p>
         
         
         <p>adharordhvāvasthitānāṃ samyagavanatāsaṃluḍitadīrghatvādakṣipakṣmāṇāṃ gopakṣmāṇaḥ ||
            31 ||</p>
         
         
         <p>vṛttaparimaṇḍalasamānupūrvopacitadarśanīyāsthivajrajātamūrdhatvāduṣṇīṣālaṅkṛtaśirasaḥ
            śaṅkhāvadātapradakṣiṇāvartorṇāvidyotitabhrūvinatatvādūrṇāṅkitamukhāḥ || 32 ||</p>
         
         
         <p>etāni dvātriṃśanmahāpuruṣalakṣaṇāni buddhānāṃ bhagavatāmiti ||</p>
         
         <span class="note"><span class="it">Jaini_190</span></span>
         
         <p>aśītyanuvyañjanānyapyucyante | buddhā hi bhagavantaḥ apṛthupramāṇamṛdutāmratuṅgasnigdhanakhāḥ
            || 1 ||</p>
         
         
         <p>vṛttanirantarānupūrvopacitāṅgulayaḥ || 2 ||</p>
         
         
         <p>nirgranthinirgūḍhālpatanuśirāpratānāḥ || 3 ||</p>
         
         
         <p>nirgūḍhasamātīkṣṇagulphāḥ || 4 ||</p>
         
         
         <p>aviṣamāvakraraktasnigdhapādāḥ || 5 ||</p>
         
         
         <p>mṛgapatidviradavṛṣabhahaṃsarājapradakṣiṇāvartacārugatayaḥ || 6 ||</p>
         
         
         <p>alomasāśleṣasamapramāṇobhayajaṅghāḥ || 7 ||</p>
         
         
         <p>suvṛtasamasaṃhatanirgūḍhajānavaḥ || 8 ||</p>
         
         
         <p>kadalīskandhopamapīnanibiḍāviṣamānupūrvopacitacārūravaḥ || 9 ||</p>
         
         
         <p>ardhacandrākṛtivistīrṇasamunnatāpagataromavakṣāṇaḥ || 10 ||</p>
         
         
         <p>ślakṣṇasusaṃhatacaturastranābhyāyatakukundarasundarakaṭīdeśāḥ || 11 ||</p>
         
         
         <p>gambhīrācchidraraktapradakṣiṇāvartanābhayaḥ || 12 ||</p>
         
         
         <p>ślakṣṇālomaśāślathānukramakṣāmodarāḥ || 13 ||</p>
         
         
         <p>anābhugnānibhugnasuvattapaṣṭhakukṣayaḥ || 14 ||</p>
         
         
         <p>samavatīrṇopacitanātidīrghaślakṣṇapārśvāḥ || 15 ||</p>
         
         
         <p>animnopacitahrasvavajrasaṃsthānopapannasūkṣmadīrghalekhāṅkitādṛśyārithasandhicārupṛṣṭhāḥ
            || 16 ||</p>
         
         
         <p>vistīrṇopacitadṛḍhasandhihṛdayāḥ || 17 ||</p>
         
         
         <p>aviṣamonnatavistīrṇorasaḥ || 18 ||</p>
         
         
         <p>anatisthūlonnataśaṅkhāvartanibhasūkṣmalekhāparikṣiptasamaraktastanāḥ || 19 ||</p>
         
         
         <p>hṛdayaviprakṛṣṭadeśajātatvādvistīrṇastanāntarāḥ || 20 ||</p>
         
         
         <p>māṃsopacitānativistīrṇatvādunnatakakṣāḥ || 21 ||</p>
         
         
         <p>sthūladṛḍhasubaddhanimagnasamākṣakāḥ || 22 ||</p>
         
         
         <p>aślakṣṇapṛthumāṃsanimagnāviṣamapramāṇasphijaḥ || 23 ||</p>
         
         
         <p>karikaranibhanirgūḍhasandhipīnakaṭhinaślakṣṇasamabāhavaḥ || 24 ||</p>
         
         
         <p>vartitaślakṣṇaromaśasiṃhopamadṛḍhaprakoṣṭhāḥ || 25 ||</p>
         
         
         <p>samatāmradīrghapāṇayaḥ || 26 ||</p>
         
         <span class="note"><span class="it">Jaini_191</span></span>
         
         <p>gambhīrācchidrāsaṃkīrṇavakrāyatasnigdhatanutāmrapāṇilekhāḥ || 27 ||</p>
         
         
         <p>sūkṣmayamalīkṛtādhyākulāraktāṅguliparvāṇaḥ || 28 ||</p>
         
         
         <p>anāmikāparvādhikapramāṇakanīnikāṅgulayaḥ || 29 ||</p>
         
         
         <p>anatibahutanumṛdusnigdhasubaddhamūlasamaromāṇaḥ || 30 ||</p>
         
         
         <p>snigdhāsaṃkucitānupahatasāracchavayaḥ || 31 ||</p>
         
         
         <p>śotoṣṇasparśāvyakacchavīva varṇāḥ || 32 ||</p>
         
         
         <p>sthiranibiḍānatisthūlānatikṛśamāṃsāḥ || 33 ||</p>
         
         
         <p>javāpuṣpābhitāmrasvacchasnigdhamadhuracandanagandhirudhirāḥ || 34 ||</p>
         
         
         <p>māṃsopagūḍhasthūladṛḍhasuśirāsthikāḥ || 35 ||</p>
         
         
         <p>nāgagranthyavasthitanirgūḍhāsthisandhayaḥ || 36 ||</p>
         
         
         <p>vajravadabhedyaśarīratvātsusaṃhananāḥ |37 ||</p>
         
         
         <p>cārusuvibhaktāṅgapratyaṅgāḥ || 38 ||</p>
         
         
         <p>anupūrvopacitasuparimṛṣṭasukumārādīptasvacchaśarīrāḥ || 39 ||</p>
         
         
         <p>nirmaśakatilakālapilyāḥ || 40 ||</p>
         
         
         <p>jarādaurbalyakṛtāpagatavalayaḥ || 41 ||</p>
         
         
         <p>siṃhaśayyānuṣṭhānavyapagatakāyavikṣepāḥ || 42 ||</p>
         
         
         <p>svedamalānupakliṣṭaśucisaumyacchāyāḥ || 43 ||</p>
         
         
         <p>jvalanamaṇimahauṣadhiśaśāṅkasavitṛsamatejasaḥ || 44 ||</p>
         
         
         <p>mahīdharavaragurutvopetāḥ || 45 ||</p>
         
         
         <p>ṛtusukhakālindikasukhasaṃsparṣāḥ || 46 ||</p>
         
         
         <p>madhuramṛdusurabhikusumacandanasamānaromakūpagandhāḥ || 47 ||</p>
         
         
         <p>abhinavanīlotpalatulyasārvakālikamukhagandhāḥ || 48 ||</p>
         
         
         <p>adbhutamṛdudīrghasnigdhapiṇḍitavyapagataśabdaniśvāsāḥ || 49 ||</p>
         
         
         <p>anaśanakadannāśanātaṅkāttu vipariṇāmānuparatadharmadeśanābhirapyasañjitasvarabhedāḥ
            || 50 ||</p>
         
         
         <p>nātisaṃkucitavidāritaraktāsyāḥ || 51 ||</p>
         
         
         <p>śucisamācārāḥ || 52 ||</p>
         
         
         <p>deśastha ttaptavispaṣṭaparipūrṇavyañjanāḥ || 53 ||</p>
         
         
         <p>samantaprāsādikatvādasecanakadarśanāḥ || 54 ||</p>
         
         
         <p>anatihrasvānatidīrghavṛttopacitatrivalivibhūṣitakambugrīvāḥ || 55 ||</p>
         
         
         <p>samapramāṇadṛḍhāvakrahrasvavipulacibukāḥ || 56 ||</p>
         
         <span class="note"><span class="it">Jaini_192</span></span>
         
         <p>bimbaphalātāmranātyāyatasamasnigdharucirauṣṭhāḥ || 57 ||</p>
         
         
         <p>bandhūkapuṣpopamaślakṣṇadaśanamāṃsāḥ || 58 ||</p>
         
         
         <p>śucisnigdhaspaṣṭaracanākṣīṇadantāḥ || 59 ||</p>
         
         
         <p>anupūrvavṛttasnigdhatīkṣṇasamasitadaṃṣṭrāḥ || 60 ||</p>
         
         
         <p>saprayojanadakṣiṇadantaraśmipradarśitamuhūrtasmitāḥ || 61 ||</p>
         
         
         <p>apamalamṛdutāmrasnigdhajihvāḥ || 62 ||</p>
         
         
         <p>nityoṣṇaślakṣṇamāṃsajālagajatālusamavarṇatālavaḥ || 63 ||</p>
         
         
         <p>dhuroccāyatasaṃgatatuṅganāsāḥ || 64 ||</p>
         
         
         <p>aghanamṛdudṛḍhamūlasnigdhatanunīlakuṇḍalitasmaśruvaḥ || 65 ||</p>
         
         
         <p>anunnatātīkṣṇamāṃsalamārṣṭipiṇḍitagaṇḍāḥ || 66 ||</p>
         
         
         <p>ādarśasamopacitāślatharucirakapolāḥ || 67 ||</p>
         
         
         <p>pīnāyatasamānopahatacārukarṇāḥ || 68 ||</p>
         
         
         <p>lalāṭakarṇagaṇḍasandhiśleṣānimnapūrṇacandrākṛtiśaṅkhāḥ || 69 ||</p>
         
         
         <p>viśālāyatasnigdhamadhuraprasannasamanetrāḥ || 70 ||</p>
         
         
         <p>prahasitāñcitāgrapakṣmāṇaḥ || 71 ||</p>
         
         
         <p>somyabhrājiṣṇusthiravisandhidṛṣṭayaḥ || 72 ||</p>
         
         
         <p>aparimitabalatvādapagatonmeṣanimeṣāḥ || 73 ||</p>
         
         
         <p>dīrghāsitaślakṣṇānupūrvavartitasnigdhatanubhruvaḥ || 74 ||</p>
         
         
         <p>kāñcanapaṭṭaślakṣṇārdhacandrākṛtivipulalalāṭāḥ || 75 ||</p>
         
         
         <p>paripūrṇacandramaṇḍalasamavadanāḥ || 76 ||</p>
         
         
         <p>ekaghanavajrasaṃhataśiraskapālāḥ || 77 ||</p>
         
         
         <p>suparipūrṇacchatrākṛtiśirasaḥ || 78 ||</p>
         
         
         <p>ślakṣṇacitāsaṃluḍitapalitadoṣāpanatabhramarābhasnigdhamṛdusubaddhamūlasurabhisvastikanandyāvartākṛtikeśaracanāḥ
            || 79 ||</p>
         
         
         <p>sasurāsuramanujādilokānavalokitamūrdhānaḥ || 80 ||</p>
         
         
         <p>atha tadādyaṃ bodhicittaṃ bodhisattvānāṃ dāḍharyeṇa kathamiva draṣṭavyam ? naitallaukikena
            vastunopapādayituṃ śakyam | kasmāt ? yataḥ</p>
         
         <span class="note"><span class="it">Jaini_193</span></span>
         
         <p class="bold">
            yugāntavāyunā meruḥ vahninā varuṇālayaḥ /<br />
            vajreṇa dhvasyate vajramavikāri tu tanmanaḥ // Abhidh-d_228 //
            </p>
         
         
         <p>kiṃ paryāpannam, katarat, kati prakāram, kiṃ purassaram, kasminvā kāle ko vā tadutpādayati
            ? ityetadapadiśyate -</p>
         
         
         <p class="bold">
            kāmāptaṃ ṣaṣṭhajaṃ tredhā kṛpāśraddhāparamparam /<br />
            buddhotpāde naraḥ strī vā tadādyaṃ cittamaśnute // Abhidh-d_229 //
            </p>
         
         
         <p>tatkhalu bodhicittamādyaṃ kāmadhātuparyāpannameva | ṣaṣṭhajaṃ manodhātujamityarthaḥ
            | triprakāramupapattilābhikaṃ śrutamayaṃ cintāmayaṃ ceti | kṛpāpurassareṇa śraddhābahulena
            ca manaskāreṇa saṃprayuktam | buddhotpāda eva nāsati buddhaśāsane | manuṣyo vā strī
            votpādayati nānya iti |</p>
         
         
         <p>tasyāsya bodhibījasthānīyasya cittaratnasya sarvadhātugativyāpibuddhatvamahāvṛkṣāṅkurābhivṛddhaye
            bhūmijalasekādihetupratyayasthānīyān prajñādicaturadhiṣṭhānaparivārānpāramitādyānguṇānvakṣyamāṇasvarūpānbodhisattvaḥ
            krameṇābhyasyati |</p>
         
         
         <p>kathaṃ punaḥ krameṇa dānādipāramitānāṃ paripūrirbhavati ? tatra tāvat-</p>
         
         
         <p class="bold">sarvebhyaḥ sarvadā sarvaṃ vadato dānapūraṇam /</p>
         
         
         <p>prathame khalvasaṃkhyeye vartamāno bodhisattvaḥ na sarvasmai nāpi sarvaṃ na sarvadā
            dadāti | dvitīye sarvasmai sarvadā natu sarvam | tṛtīye sarvai sarvasmai sarvadā ca
            prayacchati | iyatā dānapāramitā paripūrṇā bhavati |</p>
         
         <span class="note"><span class="it">Jaini_194</span></span>
         
         <p class="bold">maraṇe 'pi damātyāgaḥ śīlasyotkṛṣṭirucyate // Abhidh-d_230 //</p>
         
         
         <p>yadā punaḥ prāṇaparityāgenāpi prāṇātipātādiśikṣāpadaṃ na kṣobhayati, iyatā śīlapāramitā
            paripūrṇā veditavyā | krauñcādirājaduhitābhikṣudṛṣṭāntāścātrodāhāryāḥ |</p>
         
         
         <p class="bold">vīryasya tiṣyasaṃstutyā dhiyo vajropamātparam /</p>
         
         
         <p>bhagavantaṃ khalu tiṣyaṃ samyaksaṃbuddhaṃ ekayā gāthayā ekapādena sthitvā saptāhamabhiṣṭhuvataḥ
            śākyamunervīyapāramitā paripūrṇā nava ca kalpāḥ pratyudāvartitāḥ |</p>
         
         
         <p>prajñāpāramitāyāstu vajropamātsamādherurdhvaṃ kṣayajñāne paripūrirbhavati |</p>
         
         
         <p class="bold">'sarvāsāṃ tu kṣayajñāne paripūrirvidhīyate'; // Abhidh-d_231 //</p>
         
         <span class="note"><span class="it">Jaini_195</span></span>
         
         <p>ityāgamaḥ |
            atra punaḥ "kṣāntidhyānapāramite śīlaprajñāparivāratvānnārthāntaram" iti vaibhāṣikāḥ
            | vinayadharavaibhāṣikāstu vinaye catasraḥ pāramitāḥ paṭhanti |</p>
         
         
         <p>atra punaḥ kecid buddhavacane bahiṣkṛtabuddhayaḥ prāhuḥ- "na hi piṭakatraye bhagavatā
            bodhisattvamārga upadiṣṭaḥ |" ta evaṃ vyāhartavyāḥ | bhrāntā hyatra bhavantaḥ | yasmāt</p>
         
         <span class="note"><span class="it">Jaini_196</span></span>
         
         <p class="bold">
            tripuṇyakṛtivastvādyāstallābhopāyadeśanāḥ /<br />
            tathā caturadhiṣṭhānaṃ saptasaddharmaśāsanam // Abhidh-d_232 //
            </p>
         
         
         <p class="bold">
            saptayogāstrayaḥskandhāstriśikṣādyāśca deśitāḥ /<br />
            tathā pāramitāścāpi catasro vinayoditāḥ // Abhidh-d_233 //
            </p>
         
         
         <p class="bold">bodhipakṣyāśca kaṇṭhoktāḥ saptatriṃśatsvayaṃbhuvā /</p>
         <span class="note"><span class="it">Jaini_197</span></span>
         
         <p class="bold">hetavaḥ sarvabodhināṃ trividhā mṛdutādibhiḥ // Abhidh-d_234 //</p>
         
         
         <p class="bold">
            tasmānna bodhimārgo 'nyaḥ sūtrādipiṭakatrayāt /<br />
            ato 'nyamiha yo brūyātsa bhavenmārabhāṣitaḥ // Abhidh-d_235 //
            </p>
         
         
         <p>uktaṃ hi bhagavatā- "yadbhikṣavaḥ sūtrenāvatarati, vinayena dṛśyate, dharmatāṃ ca
            vilomayati nedaṃ śāstuḥ śāsanam" iti kṛṣṇāpadeśaḥ | śuklāpadeśoviparyayeṇa | yatkhalu
            sūtraṃ bhagavatā buddhena bhāṣitaṃ taccaturṣvāgameṣu sthaviramahākāśyapasthavirānandādibhiḥ
            saṃgītikartṛbhirūddānagāthābhirnibaddhaṃ tadeva grāhyam | gatametat |</p>
         
         <span class="note"><span class="it">Jaini_198</span></span>
         
         <p>idamidānīṃ vaktavyam | katameṣāṃ kalpānāmasaṃkhyeyatrayeṇa buddhatvaṃ prāpyate ?</p>
         
         <span class="note"><span class="it">Jaini_199</span></span>
         
         <p class="bold">kalpānāṃ mahatāmetadasaṃkhyeyatrayaṃ matam /</p>
         
         
         <p>kalpānāṃ yadi saṃkhyā na vidyate kathaṃ tarhi trayamiti nirdhāryate ? na khalu saṃkhyā
            na vidyate | kiṃ tarhi ?</p>
         
         
         <p class="bold">sthānāntaramasaṃkhyākhyamadaḥsaṃkhyopari sthitam // Abhidh-d_236 //</p>
         
         
         <p>sthānāntaraviśeṣasya khalvetannāmāsaṃkhyeyamiti | na tu na saṃkhyā vidyata ityetadvivakṣitam
            |</p>
         
         
         <p>atha yaṃ śākyamunirbhagavānsamyaksaṃbuddho bodhisattvacaryāyāmeṣu triṣvasaṃkhyeyeṣu
            kiyatāṃ buddhānāṃ paryupāsāṃ cakre ? tadatra varṇayanti | prathame 'saṃkhyeye pañcasaptatisahasrāṇi
            | dvitīye ṣaṭsaptatim | tṛtīye saptasaptatim |</p>
         
         <span class="note"><span class="it">Jaini_200</span></span>
         
         <p>kasya punaḥ kalpāsaṃkhyeyasyāvasāne katamo buddho babhūva ? atrāpi varṇayanti | ratnaśikhini
            samyaksaṃbuddhe prathamo 'saṃkhyeyaḥ samāptaḥ | bhagavati dīpaṅkare dvitīyaḥ | bhagavati
            vipaśyini tṛtīyaḥ samāptaḥ |</p>
         
         
         <p>kasminpunaḥ samyaksaṃbuddhe buddhatve prathamaṃ cittamutpāditam ? śākyamunī | śākyamunirnāma
            prathamasyāsaṃkhyeyasyādau babhūva yatra bhagavatā bhārgavabhūtena sukhodakenāṅgaparicaryābhirupasthānaṃ
            kṛtvā prathamaṃ bodhicittamutpāditamahamapyevaṃ prakāro bhūyāsamiti |</p>
         
         <span class="note"><span class="it">Jaini_201</span></span>
         
         <p>prabhāseturājani tadeva punardraḍhimānamāpāditamiti ||</p>
         
         
         <p>kasminpunaḥ kāle buddhā bhagavanto buddhādityāḥ prādurbhavanti ? tadārabhyate-</p>
         
         
         <p class="bold">
            apakarṣe jinotpattiryāvacchatasamāyuṣaḥ /<br />
            dvayoḥ pratyekabuddhānāmutkarṣe cakravartinām // Abhidh-d_237 //
            </p>
         
         
         <p>kalpāpakarṣe khalu buddhānāmutpattirbhavati | utkarṣe cāpakarṣe ca pratyekajinānām
            | utkarṣa eva cakravartinām ||</p>
         
         
         <p>cakravartināṃ punarayaṃ niyamaḥ-</p>
         
         
         <p class="bold">nādho 'śītisahasrāyostatsamutpattiriṣyate /</p>
         
         
         <p>aśītibarṣasahasrāyurbhyaścakravartināmūrdhvamutpattirbhavati nādha iti |</p>
         
         
         <p class="bold">te hemarūpyatāmrāyaścakrāḥ puṇyaprabhāvataḥ // Abhidh-d_238 //</p>
         
         <span class="note"><span class="it">Jaini_202</span></span>
         
         <p>caturvidhāḥ khalu cakravartinaḥ- sauvarṇacakrāḥ, rūpyacakrāḥ, tāmracakrāḥ, lohitacakrāśca
            svapuṇyaprakarṣāditi | yathākramaṃ caite catustridvyekadvīpeśvarāḥ ||</p>
         
         
         <p>atha yaduktam- 'tasmānna bodhimārgo 'nyaḥ sūtrādipiṭakatrayāt |'; iti | yadi tarhi
            mārgabhedo nāsti buddhapratyekabuddhaśrāvakānāṃ phalabhedenāpi tarhi na bhavitavyam
            | naiṣa doṣaḥ | yasmāt-</p>
         
         <span class="note"><span class="it">Jaini_203</span></span>
         
         <p class="bold">
            tulye 'pi sādhanopāye tadbhedo 'kṣādibhedataḥ /<br />
            bhavamokṣārthinormātroḥ pradānaphalabhedavat // Abhidh-d_239 //
            </p>
         
         
         <p>yāvatkhalu kaścidguṇaḥ samyaksaṃbodhimabhisaṃbudhya bhagavatā deśito vinirmuktidvayaprāptihetubhūtaḥ
            sarvo 'sau piṭakatrayānuvartī | tatpunarvimuktidvayaṃ (<span class="it">Jaini_204</span>) tribhiḥ pudgalaiḥ prāpyate | bhagavatā samyaksaṃbuddhena pratyekajinenāryaśrāvakeṇa
            ca | teṣāṃ punastulye bodhivartmani patitānāmindriyapraṇidhānāvaraṇabhedādbhedaḥ |
            tadyathā dvayormātrostulyaṃ vastu tulye kṣetre pratipādayatoścetanāviśeṣādatulyaṃ
            (<span class="it">Jaini_205</span>) phalaṃ bhavati, tadvaduttamārthaṃ prārthayamānānāṃ trayāṇāmapi pudgalānāṃ praṇidhānendriyasatataghananirantarabhāvanāprayogapaṭutvābhyāsādiviśeṣāttulye
            'pi mārge patitānāṃ kaścitphalaviśeṣo bhavati |</p>
         
         
         <p>itaśca</p>
         
         
         <p class="bold">
            karuṇābhāvanodrekātsvasaṃviccittayostathā /<br />
            parasaṃvidgurostadvattadviśeṣo vidhīyate // Abhidh-d_240 //
            </p>
         
         
         <p>tatra bhagavato buddhasya karuṇābhāvanā codrekena vartate bhagavānbuddhaḥ | svasaṃviccintā
            ca pratyekabuddhasyādhikyena vartate | parasaṃvitparato ghoṣaśca śrāvakasya | kiñca,
            parato ghoṣamantareṇāpi carame janmani suyoniśomanaskārabalena hetupratyayaphalāvabodhopalambhāt,
            hetupratyayabalairaśeṣapranaṣṭaṃ niśreyasaṃ mārgaṃ prathamamadhigamya paratropadeśādityevamādi
            ||</p>
         
         <span class="note"><span class="it">Jaini_206</span></span>
         
         <p>atha tulyāyāṃ vimuktau sthitānāṃ trayāṇāmabhisametṛṇāṃ ko viśeṣaḥ ? taducyate-</p>
         
         <span class="note"><span class="it">Jaini_207</span></span>
         
         <p class="bold">
            hetutattvaphalodbhūtaṃ mahattvaṃ śāsitustridhā /<br />
            vimuktāvapi tulyāyāṃ trayāṇāṃ bodhilambhanāt // Abhidh-d_241 //
            </p>
         
         
         <p>tatra hetukṛtaṃ tāvadbhagavato buddhasya mahattvaṃ triṣu kalpāsaṃkhyeyeṣu sūtravinayābhidharmālokena
            vineyajanamanograheṣvajñānatimirotsādanāt | svabhāvakṛtamapi balavaiśāradyasmṛtyupasthānamahākaruṇādisvarūpatvāt
            | phalakṛtamapi (<span class="it">Jaini_208</span>) sadevakeṣu lokeṣvapratihataśāsanapratiṣṭhānānmāracatuṣṭayanirjayanācceti ||</p>
         
         
         <p>atha yadetatsarvasattvaprativiśiṣṭaṃ puruṣottamasya janmaśarīraṃ tatkimaniyatakālākṣepam,
            āhosvinniyatakālākṣepamiti ? tadabhidhīyate-</p>
         
         
         <p class="bold">buddhasya saṃmukhīnasya bauddhamākṣipyate vapuḥ /</p>
         
         
         <p>nānyasminkāle | cintāmayena jñānena viśiṣṭatamatvāt | tatra punaḥ-</p>
         
         
         <p class="bold">saikapuṇyaśatodbhūtamekaikaṃ lakṣaṇaṃ muneḥ // Abhidh-d_242 //</p>
         
         
         <p>tatra pañcāśaccetanāḥ prayogabhūtāḥ pañcāśatpṛṣṭhabhūtāḥ, ekayā tallakṣaṇamākṣipati
            ||</p>
         
         
         <p>tā punaḥ pañcāśaccetanāḥ katamāḥ ? taducyate-</p>
         
         
         <p class="bold">yathākarmapathāstadvatpuṇyāditrayamiṣyate /</p>
         
         
         <p>pratikarmapathaṃ pañca, maulakarmapathapariśuddhiḥ sāmantakasyavitarkānupaghātaḥ smṛtyanuparigrahaḥ,
            nirvāṇapariṇāmanaṃ ca | tāḥ sarvāstadālamvanāḥ pañcāśatprayogabhūtāḥ | pṛṣṭhe 'pyetāvatya
            eva |</p>
         
         <span class="note"><span class="it">Jaini_209</span></span>
         
         <p>anye tu bruvate- buddhā dviśarīrādhiṣṭhānāḥ | janmaśarīrādhiṣṭhānāḥ, dvātriṃśanmahāpuruṣalakṣaṇālambanāḥ
            | dharmaśarīrādhiṣṭhānāścāṣṭādaśāveṇikabuddhaguṇālambanāḥ sāmantakapṛṣṭhasaṃgṛhītāḥ
            |</p>
         
         
         <p>anye punarāhuḥ- prāṇivadhaviraticetanā mṛdumadhyādhimātrādhimātrataratamabhedāddevamanuṣyeṣu
            yojyā |</p>
         
         
         <p>kecinmantrayante- dvidhā samudrāścatvāro dvīpāḥ ṣoḍaśanarakāḥ, tiryakpretau ṣaṭkāmāvacarāviṃśatīrūpārūpyāḥ
            devāḥ | etānsarvān bhagavān karuṇāyate |</p>
         
         
         <p>evantu varṇayanti- sannikṛṣṭaṃ bodhisattvaṃ sthāpayitvā yatsarvasattvānāṃ bhogaiśvaryādhipatyaphalamiyadekasya
            puṇyasya pramāṇam ||</p>
         
         <span class="note"><span class="it">Jaini_210</span></span>
         
         <p>atha yaduktam- 'dānapāramitā'; iti | tatra kaḥ samāsaḥ kiṃ sādhano vā dānaśabdaḥ,
            ko vā svabhāvo dānasya iti ? tadapadiśyate | dānasya pāramitāyā niścayabuddhiḥ sā
            dānapāramitā | evaṃ śeṣāsvapi vācyam |</p>
         
         
         <p>yatpunarucyate- 'kiṃ sādhano vāyaṃ dānaśabdaḥ, ko vā dānasya svabhāvaḥ'; iti tatrāpadiśyate-</p>
         
         
         <p class="bold">dānaṃ hi dīyate yena svaparārthādyapekṣayā // Abhidh-d_243 //</p>
         
         
         <p class="bold">kāyādikarma tattattvamavijñaptiḥ kvacitpunaḥ /</p>
         
         
         <p>karaṇasādhano 'yaṃ dānaśabda | dīyate teneti dānaṃ mānavat | hastādiṣu tarhi dānaprasaṃgaḥ
            | astu tarhi karmasādhano dīyate taditi dānam | suvarṇādiṣu dānaprasaṃgaḥ | bhavatu
            ko doṣaḥ | vipākaphalābhāvaḥ, suvarṇādīnāmavyākṛtatvāt | bhavatu tarhi karaṇasādhana
            eva | nanūktaṃ hastādiṣu prasaṃgaḥ ? naiṣa doṣaḥ | kuśalakarmatrayaparigrahāt | spardhāyaśoguptisevādivyudāsārthamidamārabhyate
            | (<span class="it">Jaini_211</span>) 'svaparārthādyapekṣayā'- svātmaparārthānugrahādyapekṣayā | svātmānugrahāya parānugrahāya
            ubhayānugrahāya |ādiśabdāt pūjākāmyayā ceti | svabhāvo 'pi 'kāyādikarmāvijñaptiḥ';
            | kvacitpunaḥ kāyavāṅmanaḥ karma | sasaṃprayogaṃ saparivāraṃ cātra manaskarma dṛṣṭavyam
            | tatpunaretaddānam-</p>
         
         
         <p class="bold">prādhānyānmuninā proktaṃ mahābhogaphalaṃ hi tat // Abhidh-d_244 //</p>
         
         
         <p>svargāvapargahetutve 'pi prādhānyānmahābhogatāyāṃ tadviniyogaḥ | tatpunaretaddānam-</p>
         
         
         <p class="bold">
            svānyobhayārthasiddhyarthaṃ dānaṃ dadati kecana /<br />
            sādhuvṛttyanuvṛtyarthaṃ nobhayārthāya cāpare // Abhidh-d_245 //
            </p>
         
         
         <p>dvābhyāṃ khalu kāraṇābhyāṃ svānyātmahitacikīrṣuśca, ubhayahitapratipannaśca sa evaṃguṇayuktaṃ
            dānaṃ dadāti | ātmanaśca kuśalamūlopacayārthaṃ parasya cendriyamahābhūtopacayārtham
            | tatra svahitāyaiva yathā pṛthagjanaḥ parinirvate bhagavati caityāya dadāti parārthameva
            yathā arhan saṃghāya dadāti, na ceṣṭadharmavedanīyaṃ bhavati | ubhayārthaṃ yadavītarāgaḥ
            saṃghāya dadāti | nobhayārthaṃ yadarhaṃścaityāya dadāti tacca na dṛṣṭadharmavedanīyaṃ
            bhavati kevalaṃ tu satpuruṣapraśastamārgāvasthānapradarśanārtham ||</p>
         
         
         <p>tatpunaretaddānaṃ kathaṃ phalato viśiṣyate ? taducyate-</p>
         
         
         <p class="bold">dātṛvastvādivaiśiṣṭyāttatphalātiśayaḥ smṛtaḥ /</p>
         
         
         <p>tatra kathaṃ dātṛviśeṣaḥ kathaṃ vastuviśeṣaḥ kathaṃ kṣetraviśeṣaḥ ?</p>
         
         
         <p class="bold">śraddhādibhirguṇairdātā datte 'taḥ satkriyādibhiḥ // Abhidh-d_246 //</p>
         
         <span class="note"><span class="it">Jaini_212</span></span>
         
         <p>yadā dātā hetuphalasaṃbandhaniścaye śraddadhāno dadāti śīlavān kalyāṇadharmā buddhavacanabahuśrutaśca
            bhavati nirmatsarī muktahastaśca bhavati nirvāṇānuśaṃsaḥ satkṛtya svahastaṃ kālena
            parānanupahatya dadāti, sa khalu</p>
         
         
         <p class="bold">satkārādiguṇopetaṃ phalaṃ tasmādavāpnute /</p>
         
         
         <p>ataḥ satkṛtya dānātsatkāralābhī bhavati | svahastadānādudāreṣu bhogaparibhogeṣu ruciṃ
            labhate | kāladānātkālabhogāna labhate | parānupaghātādanācchedyāṃllabhate nirapakṣālamanyādibhirasādhāraṇān
            | etāvaddātā viśiṣyate |</p>
         
         
         <p>kathaṃ vastu ?</p>
         
         
         <p class="bold">vastu varṇādisaṃpannaṃ saurūpyādi phalapradam // Abhidh-d_247 //</p>
         
         
         <p>yadi vastu varṇagandharasasparśasampannaṃ bhavati tadā viśiṣyate | tataḥ surupitvaṃ
            yaśasvitā priyatā sukumāratvaṃ sukhasparśāṅgatā bhavati yathākramam | evaṃ vastu viśiṣṭa
            bhavati ||</p>
         
         
         <p class="bold">guṇaduḥkhopakārākhyardharmaiḥ kṣetraṃ viśiṣyate /</p>
         
         
         <p>guṇādhikaṃ kṣetraṃ bhavati | tiryañcamupādāya yāvanmanuṣyāṇāṃ guṇāstaratamakrameṇa
            yāvadbuddhasya | yathoktam- "tiryagyonigatāya dānaṃ datvā śataguṇo vipākaḥ pratikāṅkṣitavyaḥ
            syāt | duḥśīlāya manuṣyabhūtāya datvā sahasraguṇaḥ |" duḥkhaviśeṣātkṣetraṃ viśiṣyate
            | yathaupadhikeṣu puṇyakriyāvastuṣu | "glānāya dānaṃ glānopasthāya kāyadānaṃ śītalikāvardalikādiṣu
            (<span class="it">Jaini_213</span>) ca dānam" iti vistaraḥ | upakāritvaviśeṣāt | yathā mātāpitroranyeṣāṃ copakāriṇāṃ
            ye aṭavīdurgakāntāre bhūtavyasanebhyo nistārayanti |</p>
         
         
         <p>yaduktam- 'cetanāviśeṣātphalaviśeṣaḥ'; iti | atha kathaṃ cetanāyāḥ viśeṣo bhavati
            ? brūmaḥ-</p>
         
         
         <p class="bold">āśayādi mṛdutvādermṛdutvādīni karmaṇaḥ // Abhidh-d_248 //</p>
         
         
         <p>paṇyāṃ khalu kāraṇānāṃ mṛdutvādiviśeṣātkarma viśiṣyate | āśayacetanāprayogādhiṣṭhānakṣetrapṛṣṭhānāṃ
            mṛdutvādeḥ karmaviśeṣaḥ |</p>
         
         
         <p>tatrāśayābhiprāyaḥ yathā- evaṃ caivaṃ ca kuryāṃ kariṣyāmīti vā cetanāyā karmapathaṃ
            samākṣipati | prayogastadadhiṣṭhānaṃ kāyavākkarma | adhiṣṭhānaṃ karmapathaḥ | kṣetraṃ
            yasmai vastu pratipādyate | pṛṣṭhaṃ nāma yatkṛtvā punaḥ sakṛdasakṛdvānukaroti ||</p>
         
         
         <p>yaduktam- 'āryebhyo dānamaprameyaphalam'; iti | atha kimanāryebhyaḥ sarvebhyaḥ prameyam
            ? netyāha-</p>
         
         
         <p class="bold">
            dharmadātre 'pi bālāya pitre mātre 'tha rogiṇe /<br />
            ameyaṃ bodhisattvāya dānamanyabhavāya ca // Abhidh-d_249 //
            </p>
         
         <p>ebhyaḥ pañcabhyaḥ pṛthagjanebhyo 'pi dānamaprameyaṃ bhavati ||</p>
         
         
         <p>atha kasya kasmai datvā dānamagryaphalaṃ bhavati ? tadabhidhīyate-</p>
         
         
         <p class="bold">
            bodhisattvasya yaddānamanyasyāpi yadaṣṭamam /<br />
            vipaścidbhistadākhyātaṃ śreṣṭhaṃ yaccārhato 'rhate // Abhidh-d_250 //
            </p>
         
         <span class="note"><span class="it">Jaini_214</span></span>
         
         <p>yatkhalu bodhisattvaḥ sarvasattvahitādhyāśayeṇa dānaṃ dadāti tadagryamuttamārthaphalatvāt
            bhagavatāṣṭau khalu dānānyuktāni sūtre "āsādya dānam | bhayadānam | adāt me dānam
            | dāsyati me dānam | dattapūrvaṃ me pitṛbhirdānam | dadāti svargārtham | kītyartham
            | yāvaduttāmārthasya prāptaye dadātyetadagryam | yacca traidhātukavītarāgo 'rhannarhate
            dadāti dānamidamagryam" iti |</p>
         
         
         <p>sūtra uktam- "sāṃcetanikasyāhaṃ karmaṇaḥ kṛtopacitasya nāpratisaṃvedyaphala vadāmi"
            iti | atha kimidaṃ kṛtamupacitaṃ vā ? taducyate-</p>
         
         
         <p class="bold">
            saṃpradhārya yadākṣiptaṃ pūraṇādidṛḍhīkṛtam /<br />
            vigatapratipakṣaṃ ca tatkarmopacitaṃ matam // Abhidh-d_251 //
            </p>
         
         
         <p>tatra saṃpradhāryākṣiptaṃ nābuddhipūrvaṃ yadṛcchayā yacca kṛtvā paripūrikābhiścetanābhiḥ
            paripūritaṃ bhavati | pṛṣṭhataśca dṛḍhīkṛtaṃ bhavayi | niṣkaukṛtyādipratipakṣaṃ ca
            bhavati | tatkarmopacitamucyate ||</p>
         
         
         <p>kathaṃ caittādiṣvasati pratigṛhītari puṇyopajātirbhavati ? brūmaḥ |</p>
         
         <span class="note"><span class="it">Jaini_215</span></span>
         
         <p class="bold">
            svasmāttyāgaguṇāpekṣāścaittāścaityārcatādiṣu /<br />
            vinā pratigṛhītrāpi phalaṃ maitrīvihāravat // Abhidh-d_252 //
            </p>
         
         
         <p>tadyathā maitrīvihāriṇo maharṣayo na ca lokaṃ sukhena yojayantyatha cāparimitaṃ puṇyaṃ
            pratigṛhṇantyevaṃ caityādiṣu tadguṇādhimuktivaśena svacittaprasādādeva puṇyaprasūtimicchanti
            ||</p>
         
         
         <p>sūtra uktam- "dve dāne | dharmadānamāmiṣadānaṃ ca |" tatrāmiṣadānamuktam | dharmadānamucyate-</p>
         
         
         <p class="bold">
            dharmadānasvabhāvo vāktattvanāmādigocaraḥ /<br />
            avyākṛtasvabhāvatvānna nāmādyannadānavat // Abhidh-d_253 //
            </p>
         
         
         <p>yathaiva kuśalatvāt trikarmasvabhāvamāmiṣadānaṃ nānnapānam | suvarṇādisvabhāvaṃ tat,
            avyākṛtatvāt | tadvadvācaḥ kuśalatvāddharmadānaṃ vāksvabhāvam | na nāmakāyādisvabhāvam
            ||</p>
         
         
         <p>uktaṃ dānamayaṃ puṇyakriyādivastu | śīlamayamārabhyate |</p>
         
         
         <p class="bold">śīlaṃ śubhamayaṃ rūpaṃ vyākhyātaṃ tatprabhedataḥ /</p>
         
         
         <p>kuśalameva rūpaṃ śīlamayaṃ puṇyakriyāvastu | tatpunarvijñaptyavijñaptirūpam | avijñaptirūpamapi
            triprabhedaṃ prātimokṣadhyānānāsravasaṃgṛhītam | tadapivyākhyātaṃ (<span class="it">Jaini_216</span>) vistaraśaḥ | etadapi śīlamayaṃ puṇyakriyāvastu mahābhogatāphalaṃ mokṣaphalaṃ ca,
            praṇidhipariṇāmanaviśeṣāt |</p>
         
         
         <p class="bold">śāstre tu tappradhānatvātproktaṃ svargopapattaye // Abhidh-d_254 //</p>
         
         
         <p>tatpunaretacchīlaṃ viśuddhaṃ cāviśuddhaṃ ca bhavati | tatra viśuddham</p>
         
         
         <p class="bold">
            dauḥśīlyāśubhamūlādyairdoṣairyanna vidūṣitam /<br />
            tadvipakṣaśamāṅgaṃ ca yattacchadvamihocyate // Abhidh-d_255 //
            </p>
         
         
         <p>yatkhalu śīlaṃ dauḥśīlyena na vidūṣitaṃ prāṇātipātādināṣṭaprakāreṇa, tatsamutthāpakaiśca
            kleśopakleśairmithyādṛṣṭyādibhiranupahatam, kleśopakleśavipakṣaiśca smṛtyupasthānādibhiḥ
            parigṛhetam, nirvāṇapariṇāmitaṃ ca na saṃsārabījabhūtaṃ bhavati |</p>
         
         
         <p>pañcabhiḥ kāraṇairityanye | maulaiḥ karmapathairviśuddham, sāmantakairviśuddham, vitarkairanupahatam,
            smṛtyānuparigṛhītam, nirvāṇābhimukha ceti tadviśuddhaśīlamiṣyate | tadviparyayādaviśuddhaṃ
            veditavyam |</p>
         
         
         <p>vyākhyātaṃ śīlamayaṃ puṇyakriyāvastu ||</p>
         
         
         <p>bhāvanāmayamucyate-</p>
         
         
         <p class="bold">puṇyaṃ samāhitaṃ tvatra bhāvanā cittabhāvanāt /</p>
         
         
         <p>yatsamādhisvabhāvaṃ samāhitaṃ puṇyaṃ tadbhāvanetyucyate | kasmāt ? (<span class="it">Jaini_217</span>) cittabhāvanāt | yathā tailaṃ puṣpaiścampakādibhirvāsitaṃ tanmayi bhavati tatsamādhisaṃprayuktaistatsahabhūkaiśca
            dharmaiścittaṃ bhāvitaṃ vāsitamityucyate, tanmayīkaraṇāt | na caivamasamāhitamiti
            | samāhitameva cittaṃ bhāvanāmayaṃ puṇyakriyāvastu maitryādiguṇasaṃprayuktaṃ draṣṭavyam
            |</p>
         
         
         <p>kathaṃ punaretatpuṇyakriyāvastu mantavyam ? kiṃ puṇyaṃ kriyā ca vastu ca puṇyakriyāvastu,
            samāhāralakṣaṇo 'yaṃ dvandvaḥ samāso 'tha puṇyakriyayorvastu puṇyakriyāvastu ? atha
            puṇyakriyāyā vastu puṇyakriyāvastviti ? yathā na doṣastathāstu | kathaṃ ca na doṣaḥ
            ? tatra tāvat | kāyavākkarmasvabhāvatvāt tridhā kuśalatvātpuṇyam | karmātmakatvātkriyā
            | tatsamutthāpikāyāścetanāyā adhiṣṭhānātvādvastu | yā tatsamutthāpikā cetanā sā puṇyaṃ
            ca kriyā ca, tatsahabhuvo dharmāḥ puṇyameva | śīlamayaṃ tu kāyavākkarmaiveti tridhā
            bhavati | bhāvanāmayaṃ maitro puṇyaṃ ca puṇyakriyāśca vastu | tatsaṃprayuktāyāścetanāyā
            maitryadhiṣṭhānenābhisaṃskārāṇāṃ maitrīsahabhūcetanā śīlaṃ ca puṇyakriyā ca | anye
            tatsahabhuvaḥ puṇyameveti |</p>
         
         
         <p>tatpunaretadbhāvanāmayaṃ puṇyakriyāvastu sarvaṃ tatsarvahetutve 'pi sati</p>
         
         
         <p class="bold">pradhānyādapavargāya taduktaṃ sarvadarśinā // Abhidh-d_256 //</p>
         
         
         <p>uttamārthaprāptaye khalvāsannatamo heturbhāvaneti kṛtvā bhagavatā bhāvanāmayameva
            kuśalamūlaṃ visaṃyogāya vidhiyuktamuktam | puṇyakriyāvastubhedena triprakāraṃ śubham
            |</p>
         
         
         <p>punaranyena prakāratrayeṇa śubhabhedo vyākhyāyate-</p>
         
         <span class="note"><span class="it">Jaini_218</span></span>
         
         <p class="bold">
            puṇyanirvāṇabhāgīyaṃ nirvedhānuguṇaṃ tathā /<br />
            śāsane 'sminsamāsena śubhamūlaṃ tridheṣyate // Abhidh-d_257 //
            </p>
         
         
         <p>puṇyabhāgīyaṃ yena devamanuṣyopapattibījaṃ pratigṛhṇāti maheśākhyaiśca kulamahābhogarūpyacakravartiśakrapuṣpaketubrahmatvādīnāṃ
            prāptaye phalamākṣipati | mokṣabhāgīyaṃ yenāvikampya mokṣāśayāvasthānādavaśyaṃ parinirvāṇadharmā
            bhavati | nirvedhabhāgīyamūṣmagatamūṣmaṃ caturvidham ||</p>
         
         
         <p>atha yadidaṃ loka ucyate lipimudrāgaṇanāsaṃkhyeti eṣāṃ kaḥ svabhāvaḥ ? ucyate-</p>
         
         
         <p class="bold">
            lipimudrātha gaṇanā kāyavākkarmalakṣaṇā /<br />
            saṃkhyā khalvapi vijñeyā manaskarmasvabhāvikā // Abhidh-d_258 //
            </p>
         
         
         <p>tatra tāvallipimudre yogapravartitaṃ kāyakarmasamutthānamiti pañcaskandhātmikā lipiḥ
            | yena tu karmaṇākṣarāṇi nirvartyante tatkarma lipirityucyate | nāma yatkhanyate dantaviṣāṇasuvarṇādiṣu
            sā mudrā | natu yena karmaṇā khanyate tatkarmocyate | kāvyamapi yogapravartitaṃ vākkarmasamutthānaṃ
            pañcaskandhāḥ | saṃkhyāpi yogapravartitaṃ manaskarma | yanmanasā saṃkalitaṃ dharmāṇāṃ
            sā tu saparivārā catuskandhasvabhāveti ||</p>
         
         
         <p>abhidharmadīpe vibhāṣāprabhāyāṃ vṛttau caturthādhyāyaḥ samāptaḥ ||</p>
         
         <span class="note"><span class="it">Jaini_219</span></span>
         
         <p>pañcamo 'dhyāyaḥ |</p>
         
         
         <p>prathamaḥ pādaḥ</p>
         
         
         <p>uktāni karmāṇa | atha yadayaṃ lokaḥ pañcagati cakrāvartaparivartanimittāni karmāṇyācinoti,
            kāryāṇi cotsṛjyākāryakarmakārī bhavati, dakṣiṇaṃ ca mārgaṃ hitvā vāmaṃ vartmāśrayati,
            paramapraśāntaṃ ca paraṃ brahmāpāsyānekaduḥkhopadravanīḍabhūte saṃsāre janma pratipadyate
            tatra ko heturityabhidhīyate-</p>
         
         
         <p class="bold">
            akāryapravaṇo loko duḥkhabhāgī ca yadvaśāt /<br />
            rāgādīn bhavasaṃbandhānkleśānvakṣyāmi tānaham // Abhidh-d_259 //
            </p>
         
         
         <p>te punaḥ kleśāḥ</p>
         
         
         <p class="bold">
            svaśaktijakriyodbhūtairviśeṣaiste tu nāmabhiḥ /<br />
            āttasāmānyasaṃjñākāścodyante 'nuśayādibhiḥ // Abhidh-d_260 //
            </p>
         
         
         <p>tatra tāvatsāmānyasaṃjñā svakriyānirjātāḥ kliśnantīti kleśāḥ anuśerata (<span class="it">Jaini_220</span>) ityanuśayāḥ | ābhavāgramupādāya yāvadavīciṃ stravanti srāvayanti ca cittasantatimityāsravāḥ
            | āsravāniti pañcalakṣaṇānatra saṃyojantīti saṃyojanāni | granthayantīti granthāḥ
            | yojayantīti yogāḥ | apaharantītyoghāḥ | upādadata ityupādānānyeṣāṃ sāmānyanāma kleśa
            iti ||</p>
         
         
         <p>tatra ke kiyanto vānuśayāḥ ? tadavadyotyate-</p>
         
         
         <p class="bold">
            rāgapratighasaṃmohamānakāṅkṣākudṛṣṭayaḥ /<br />
            ṣaḍete 'nuśayāḥ proktāḥ śreyodvāravibandhinaḥ // Abhidh-d_261 //
            </p>
         
         
         <p>ete khalu ṣaḍanuśayāḥ saṃsārapravṛttihetavaḥ śreyomārgavivandhinaśca śāstra uktāḥ
            | teṣāṃ niruktiḥ santānānugatā ityanuśayāḥ dhātrocailamalavat | anubadhnantīti vānuśayāḥ,
            khavarajalacaravat | ta ete vṛttitaśca draṣṭavyāḥ, hiṅgvādibhakṣaṇavat | phalataśca
            pārāvatabhujaṅgasūkarajanmāpātanavat | pudgalataśca nandāṅgulimālasunakṣatrādivat
            ||</p>
         
         
         <p>atha rāgādayo 'nuśayāḥ kathaṃ draṣṭavyāḥ ? kiṃ rāgādaya evānuśayāḥ, āhosvidrāgādīnāmanuśayāḥ
            ? kiñcātaḥ | rāgādaya evānuśayāścetsūtravirodhaḥ- (<span class="it">Jaini_221</span>) "ihaikatyo na kāmarāgaparyavasthitena cetasā bahulaṃ viharatyutpannasya kāmarāgaparyavasthānasyottaranissaraṇaṃ
            yathābhūtaṃ prajānāti | tasya tatkāmarāgaparyavasthānaṃ sthāmaśaḥ samyaksusaṃvahataṃ
            sānuśayaṃ prahīyate" iti | rāgādīnāmanuśayā iti cedviprayuktānuśayaprasaṅgādabhidharmavirodhaḥ-
            "kāmarāgānuśayastribhirindriyaissaprayuktaḥ" iti | karmadhāraya eva parigṛhyate na
            ṣaṣṭhīsamāsa iti vaibhāṣikāḥ | nanu coktaṃ sūtravirodha iti | sānuśayaṃ sānubandhamityarthaḥ
            | aupacāriko vā sūtre 'nuśayaśabdaḥ (<span class="it">Jaini_222</span>) prāptau yathā duḥkho 'gniriti | lākṣaṇikastvabhidharme kleśa evānuśayaḥ | tasmāsaṃprayuktā
            evānuśayāḥ |</p>
         
         
         <p>"evaṃ tu sādhu yathā dārṣṭāntikānām" iti kośakāraḥ | kathaṃ ca dārṣṭāntikānām ? "kāmarāgasyānuśayaḥ
            kāmarāgānuśayaḥ | na cānuśayaḥ saṃprayukto na viprayuktaḥ; tasyādravyāntaratvāt |
            supto hi kleśo 'nuśayaityucyate | prabuddhaḥ paryavasthānam | kā ca tasya prasuptiḥ
            ? asaṃmukhībhūtasya bījabhāvānubandhaḥ | kaḥ praboadhaḥ ? saṃmukhībhāvaḥ | ko 'yaṃ
            vījabhāvo nāma ? ātmabhāvasya kleśajā kleśotpādakaśaktiḥ, yathā cāṅkurādīnāṃ śāliphalajā
            (<span class="it">Jaini_223</span>) śāliphalotpādanaśaktiḥ" iti |</p>
         
         
         <p>yattarhi sūtra eva kleśo 'nuśaya uktaḥ ṣaṭṣaṭke- "so 'sya bhavati sukhāyāṃ vedanāyāṃ
            rāgānuśayaḥ" iti ? bhavatīti vacanādadoṣaḥ | nāso tadaivānuśayaḥ | kadā tarhi ? yadā
            prasupto bhavati | | hetau vā phalopacāra eṣaḥ" iti |</p>
         
         <span class="note"><span class="it">Jaini_224</span></span>
         
         <p>tadetatsautrāntikairantargataṃ buddhavacananītiśravaṇakausīdyamāvirbhāvyate | (<span class="it">Jaini_225</span>) katham ? uktottaratvāt | uktamatra karmacintāyāmuttaraṃ tattvasaptatau ca | tatsmaryatām
            | mā pramoṣīḥ |</p>
         
         
         <p>punaścāpadiśyate | sautrāntikaparikalpite pratibījakalpe cittaśaktibījabhāvanāpakṣe
            nivṛttyuttaramanyānanyatvādidoṣāt | nānyānanya iti bījavāsanāvasthāne cittavināśābhyupagame
            ca madhyamāpratipatsiddhiriti cet | na | cittasvabhāvaśaktikriyābhāve tadantadvayāsiddhau
            madhyamāpratidanupapatteḥ khapuṣpamayadaṇḍavat |</p>
         
         
         <p>te punaḥ</p>
         
         
         <p class="bold">
            rāgadvedhāt matāḥ sapta dṛṣṭibhedāddaśa smṛtāḥ /<br />
            bhūyo 'ṣṭānavatirjñeyā dhātvākārādibhedataḥ // Abhidh-d_262 //
            </p>
         
         
         <p>tatra kāyarāgabhavarāgabhedaṃ purastādvakṣyate | dṛṣṭibhedo 'pi satkāyadṛṣṭyādibhedena
            pañcadhā | rāgabhedaṃ ca dvidhā vakṣyāmaḥ | te punarete sarva evānuśayā yathāsaṃbhavaṃ
            dhātvākāraprakārabhedenāṣṭānavatirbhavanti |</p>
         
         
         <p>tatra kecitpaṇḍitā darśayanti | dhātubhedena kāmāvacarāḥ ṣaḍtriṃśaddarśanabhāvanāheyāḥ
            | dvātriṃśaddarśanaheyāḥ | rūpāvacarā ekatriṃśadubhayaheyāḥ, aṣṭāviṃśatirdarśanaheyāḥ
            pañca pratighavarjyāḥ | evamārūpyāvacarāḥ |</p>
         
         
         <p>tatra kathaṃ kāmāvacarāḥ ṣaḍtriṃśadbhavanti ? darśanabhāvanāheyaprakāranaiyamyabhedāt
            | dṛṣṭīnāmapidhātvākāraprakārabhedāt ṣaḍtriṃśatvam | pratighasya dhātunaiyamyāt pañcatvam
            | vayaṃ punareṣāṃ bhedaṃ ślokānugatameva darśayiṣyāmaḥ |</p>
         
         
         <p>tatra katyeṣāmaṣṭānavateranuśayāṇāṃ duḥkhadarśanaheyāḥ kati yāvadbhāvanāheyāḥ ? tatra
            kāmadhātau tāvat | pratiduḥkhādisatyaṃ yathākramaṃ daśa sapta saptāṣṭau duḥkhādidarśanaheyā
            dvātriṃśatkāmadhātau bhavanti | teṣu teṣāṃ vipratipatteḥ | evaṃ rūpārūpyadhātvorabhyuhya
            vaktavyam ||</p>
         
         <span class="note"><span class="it">Jaini_226</span></span>
         
         <p class="bold">
            kāmarāgo bhavākhyaśca dvidhāḥ rāgaḥ prabhidyate /<br />
            prāyo bahiṣpravṛttatvādantarvattyādibhedataḥ // Abhidh-d_263 //
            </p>
         
         
         <p>yathākramam | ukto rāgabhedaḥ |</p>
         
         
         <p>dṛṣṭibhedo nirdiśyate-</p>
         
         
         <p class="bold">
            satkāyāntadvayagrāhau mithyādarśanameva ca /<br />
            dṛṣṭiśīlavratāmarśāvityetāḥ pañca dṛṣṭayaḥ // Abhidh-d_264 //
            </p>
         
         
         <p>te punarete prabhidyamānā dhātuprakārākārabhedenāṣṭānavatirbhavanti | ṣaṭtriṃśatkāmāvacarāḥ
            | ekatriṃśadrūpāvacarāḥ | ekatriṃśadārūpyāvacarāḥ | darśanabhāvanāheyaprakāranaiyamyāt
            ||</p>
         
         <span class="note"><span class="it">Jaini_227</span></span>
         
         <p>kati punarebhyaḥ kāmadhātau darśanaheyāḥ kati yāvadbhāvanāheyāḥ ? tadavadyotyate-</p>
         
         
         <p><span class="bold">daśeha duḥkhadṛggheyāḥ</span></p>
         
         
         <p>sarve 'pi daśeha kāmadhātau duḥkhe vipratipannatvādduḥkhadarśanaheyāḥ |</p>
         
         
         <p class="bold">sapta hetvīkṣaṇakṣayāḥ /</p>
         
         
         <p>ebhyo daśabhyaḥ satkāyāntargrāhadṛṣṭiśīlavrataparāmarśatrayaṃ hitvā |</p>
         
         
         <p><span class="bold">saptāpavargadṛggheyāḥ</span></p>
         
         
         <p>eta eva</p>
         
         
         <p class="bold">aṣṭau mārgekṣaṇakṣayāḥ // Abhidh-d_265 //</p>
         
         
         <p>satkāyāntargrāhadṛṣṭī hitvā | te 'pi phalabhūteṣu skandheṣu vipratipannatvādduḥkhadarśanaheyaiva
            |</p>
         
         
         <p class="bold">
            dṛṣṭiheyāvalambitvātsadākāraparigrahāt /<br />
            rāgādayastu catvāro jñeyā mārgadvayakṣayāḥ // Abhidh-d_266 //
            </p>
         
         
         <p>te darśanaprahātavyāsteṣāṃ caturṇāṃ rāgādīnāṃ yasmādālambanamatastatprahāṇātteṣāmapi
            (<span class="it">Jaini_228</span>) prahāṇaṃ stambhanipātādupastambhanipātanavat | ye tu rāgādayaścatvāraḥ svalakṣaṇakleśāste
            bhāvanāprahātavyā draṣṭavyā rāgapratighamānāvidyāḥ ||</p>
         
         
         <p>atra punaḥ</p>
         
         
         <p class="bold">pratikalpavaśotpatterdṛṣṭikāṅkṣe tu dṛkkṣaye /</p>
         
         
         <p>avidyamāne khalu vastunyete skandheṣu viparītasaṃdehākāragrahaṇaṃ kṛtvā pravartete
            | tasmādete darśanaheye cetoddhāṭanamātreṇa sāradravyāstitvasaṃdehāpagamavat |</p>
         
         
         <p class="bold">rūpepyevaṃ tathārūpye pratighānuśayādṛte // Abhidh-d_267 //</p>
         
         
         <p>yathā kāmadhātau proktāḥ, rūpārūpyadhātvorapyevaṃ draṣṭavyāḥ | pratighānuśayaṃ varjayitvā
            | tatra hi śamathasnigdhasantānatvātpratighanimittābhāvācca pratighānuśayo nāsti |</p>
         
         
         <p>tatra satkāyāntargrāhadṛṣṭī ekaprakāre duḥkhadarśanamātraheyatvāt | mithyādṛṣṭidṛṣṭiparāmarśavicikitsāḥ
            pratyekaṃ catuṣprakārāḥ, catussatyadarśanaheyatvāt | śīlavrataparāmarśo dviprakāro
            duḥkhamārgadarśanaheyatvāt | rāgādayaḥ pañcaprakārāḥ, catussatyadarśanabhāvanāheyatvāt
            | ta ete kāmadhātau ṣaṭtriṃśadbhavanti | rūpadhātāvekatriṃśadārūpyadhātāvekatriṃśaditi
            samastā daśanabhāvanāheyā aṣṭānavatirbhavanti | tebhyaḥ punaraṣṭāśīti darśanaprahātavyāḥ
            | daśa bhāvanāprahātavyāḥ ||</p>
         
         
         <p>atha ya ete 'ṣṭāśītiranuśayā darśanaprahātavyāḥ kimete darśanamārgeṇaiva prahīyante
            ? netyāha | kiṃ tarhi ?</p>
         
         
         <p class="bold">bhavāgre kṣāntiheyā ye dṛggheyā eva te matāḥ /</p>
         <span class="note"><span class="it">Jaini_229</span></span>
         
         <p>te hyekāntenānvayakṣāntivadhyāḥ |</p>
         
         
         <p class="bold">jñānavadhyāstu ye tasminnabhyāsenaiva tatkṣayaḥ // Abhidh-d_268 //</p>
         
         
         <p>evamanyāsvapi bhūmiṣu ye 'nuśayā jñānavadhyāsta āryāṇāṃ pṛthagjanānāṃ ca bhāvanāmārgeṇaiva
            prahīyante | śeṣāstūbhayathā | yathāyogaṃ śeṣāsu khalu bhūmiṣu yathāsaṃbhavaṃ dharmānvayakṣāntibadhyā
            anuśayā āryāṇāṃ darśanaheyāḥ, pṛthagjanānāṃ ca bhāvanāheyā iti boddhavyam ||</p>
         
         
         <p>atha yā imāḥ pañca dṛṣṭayo dhātvākāraprakārabhedena ṣaṭtriṃśaddhā bhinnāstāsāṃ pratyekaṃ
            kaḥ svabhāvaḥ ? tadārabhyate -</p>
         
         
         <p class="bold">
            ahaṃ mameti yā dṛṣṭirasau satkāyadṛk smṛtā /<br />
            taducchedadhruvagrāhau yau sāntargrāhadṛṅmatā // Abhidh-d_269 //
            </p>
         
         
         <p>hetubalasāmarthyādasacchāstraśravaṇācca pṛthagjanasyāhaṃ mamemi pañcasūpādānaskandheṣu
            ya ātmagrāhaḥ sā satkāyadṛṣṭirityucyate | sati sīdati vā kāye dṛṣṭirviparītākārā satkāyadṛṣṭiriti
            nirvacanam | saiṣātmātmīyākārabhedāddviprakārā | punaḥ pañcaskandhālambanāḥ pañcātmadṛṣṭayo
            bhavanti | (<span class="it">Jaini_230</span>) pañcadaśātmīyadṛṣṭayaḥ | tāḥ samastā viṃśatikoṭikā satkāyadṛṣṭiriti vyākhyāyate
            |</p>
         
         
         <p>tayorgṛhītasya viparyāsenātmākhyasyāsadvastuno 'satpuruṣasaṃsargānnityatvagrāho vā
            nityatvagrāheṇa vā sāntargrāhadṛṣṭiriti ||</p>
         
         
         <p class="bold">phalahetvapavādo yaḥ sā mithyādṛṣṭirucyate /</p>
         
         
         <p>phalahetugrahaṇe vastukriyāgrahaṇaṃ pratyetavyam | anena śāstraproktayā mithyādṛṣṭeḥ
            sākalyena grahaṇaṃ pratyetavyam |</p>
         
         
         <p class="bold">jñeyo dṛṣṭiparāmarśaḥ hīnavastūttamagrahaḥ // Abhidh-d_270 //</p>
         
         <span class="note"><span class="it">Jaini_231</span></span>
         
         <p class="bold">ahetāvapathe caiva taddhi śīlavratāhvayaḥ /</p>
         
         
         <p>sarvaṃ khalu sāsravaṃ vastu hīnārhatvāddhīnam | ādigrahaṇaśabdasya cātra lopo draṣṭavyaḥ
            | dṛṣṭyādiparāmarśo dṛṣṭiparāmarśaḥ | catasro dṛṣṭīḥ pratyavaraṃ ca vastvagrato gṛhṇāti
            kathamagryeyaṃ dṛṣṭiḥ ? yeyamātmadṛṣṭiḥ- ātmānamahaṃ pūjayiṣyāmi vāsudevo 'tra pūjito
            bhaviṣyatīti hīnapuruṣaṃpañcopādānaskandhātmakamagrataḥ pratipadyate | nāsti dattaṃ
            yathāsukhaṃ pravartiṣyata ityevamādiḥ |</p>
         
         
         <p>akāraṇe kumārge ca kāraṇamārgagrahaṇaṃ śīlavrataparāmarśaḥ | tadyathā prakṛtīśvarapuruṣādihetukaṃ
            pañcopādānaskandhātmakaṃ na tṛṣṇāhetukamityakāraṇe kāraṇadarśanam | kumārgaṃ cāgnijalapraveśādau
            prakṛtipuruṣāntarajñānādau ca svargāpavargahetutvam |</p>
         
         
         <p>śīlaṃ tvatrāgnihotrānuṣṭhānaṃ pratijuhotyādyāstistro 'ntaraṅgakriyāḥ, paśvālambhanādyāḥ
            bahiraṅgāḥ, tadubhayasya yāvajjīvamanuṣṭhānaṃ śīlam | yathoktam- "jarāmaryaṃ vaitatsatraṃ
            yadagnihotraṃ juhoti" iti |</p>
         
         
         <p>vratam- āgneyamagniparicaraṇaṃ śaukramāpo hi ṣṭhādyanuṣṭhānam apāṃ śukradaivatyatvāt
            | vārhaspatyaupaniṣadagodānīyaṃ jaṭāvatāraṇam | athavā govratādīni vratānyebhiḥ śudhyate
            mucyata ityāhuḥ |</p>
         
         <span class="note"><span class="it">Jaini_232</span></span>
         
         <p>trayīdharmāṇasta eva te hariharahiraṇyagarbhādayo na kāraṇamupādānaskandhātmakatvāt
            | na ca nityāḥ, na cāgryā ityetadvistareṇāviṣkṛtam | paśvālambhanāgnijalapraveśādayaśca
            na svargāpavargaheturdānaśīlabhāvanānāṃ taddhetutvāt | ityato viparītadarśanametacchīlavrataparāmarśākhyamiti
            ||</p>
         
         
         <p>yadi tarhi puruṣeśvarādikāraṇadvāreṇa śīlavrataparāmarśaḥ pravartate, prāptastarhi
            samudayadarśanaprahātavyaḥ ? naitadasti | yasmādasau</p>
         
         
         <p class="bold">duḥkhabhrāntyapathādānāttadṛṣṭyutsārya eva saḥ // Abhidh-d_271 //</p>
         
         <span class="note"><span class="it">Jaini_233</span></span>
         
         <p>duḥkhabhūteṣūpādānaskandheṣu hariharahiraṇyagarbhādiṣvakāraṇeṣu buddhyā bhrāntaḥ |
            tasmādyatraiva bhrāntastatraivāviparītadarśanatprahīyate | kāpathe ca (<span class="it">Jaini_234</span>) satpathabuddhyā bhrānta iti samyaksvamārgadarśanātprahīyate | iti siddhaṃ dvidarśanaheyaḥ
            śīlavrataparāmarśaḥ |</p>
         
         
         <p class="bold">
            satkāyadṛṣṭyavacchedo dharmamātrekṣaṇādyataḥ /<br />
            duḥkhābhisamaye tacca taddṛggheyaiva so 'pyataḥ // Abhidh-d_272 //
            </p>
         
         
         <p>yadā khalvasya dharmeṣu dharmamātrabuddhirutpannā bhavatyanityāḥ, duḥkhāḥ, śūnyāḥ,
            anātmānaśca dharmā iti tadaiva satkāyadṛṣṭyavacchedo bhavati, tatpravartitā cāntargrāhadṛṣṭiḥ,
            tatropāttasyā api samudghāta iti | tatra dharmadarśanamanityādyanyatamākāraṃ yasmādduḥkhābhisamayamātrādbhavatyata
            etad dṛṣṭidvayaṃ dukhadarśanaheyameveti siddham ||</p>
         
         
         <p>atha ya ete catvāro viparyāsāḥ- "anitye nityam" evamādayaste kiṃ svabhāvāḥ ? tadārabhyate-</p>
         
         
         <p class="bold">
            dvayaṃ dṛṣṭiparāmarśādekaḥ satkāyadṛṣṭitaḥ /<br />
            antargrāhārdhamanyastu viparyāsaḥ prakalpyate // Abhidh-d_273 //
            </p>
         
         
         <p>tatra tavat | dṛṣṭiparāmarśātsukhaśuciviparyāsau prakalpyete | satkāyadṛṣṭerātmadṛṣṭiviparyāsaḥ,
            antargrāhadṛṣṭyardhātnityaviparyāsaḥ prakalpyata (<span class="it">Jaini_235</span>) iti | nanu satkāyadṛṣṭerardhātprāpnoti ? na | dṛṣṭyantaratvāt | śāśvatadṛṣṭerucchedadṛṣṭirdṛṣṭyantaram
            | puruṣameva tu svatantraṃ kartāraṃ vaśinamātmavādī manyamāno mamedamityabhyupagacchati
            tasmādātmadṛṣṭirevāsau | yadi ca mametyetad dṛṣṭyantaraṃ syānmayā mahyamityevamādyapi
            dṛṣṭyantaraṃ syāt | tasmādahaṃkāraparyāyā evaite draṣṭavyāḥ |</p>
         
         
         <p>nanu ca sarve kleśā viparyāsāḥ viparītapravṛtatvāt ? tatkimucyate catvāra iti ? naiṣa
            doṣaḥ | yasmāt</p>
         
         
         <p class="bold">
            nitīraṇasamāropaviparītapravṛttitaḥ /<br />
            viparyāsoktireṣveva dṛgvaśāt cittasaṃjñayoḥ // Abhidh-d_274 //
            </p>
         
         
         <p>viparītato nitīraṇātsamāropādekāntaviparyāsācca | na hyetadanyeṣāṃ kleśānāṃ samastamasti
            | mithyādṛṣṭyucchedadṛṣṭī yadyapi nitīrayataḥ, ekāntaviparyaste ca, na tu samāropike
            dravyanāśapravṛttatvāt | śīlavrataparāmarśo naikāntaviparītaḥ kāmavairāgyādisaṃbhavāt
            | anye kleśā na santīrakāḥ | iti catvāra eva |</p>
         
         <span class="note"><span class="it">Jaini_236</span></span>
         
         <p>nanu ca sūtra uktam- "ānitye nityamiti saṃjñāviparyāsaḥ, cittaviparyāso dṛṣṭiviparyāsa
            evaṃ yāvadātmani" iti dvādaśa bhavanti | naiṣa doṣaḥ | nahi saṃjñācitte nitīrake |
            tasmāccaturṣveva dṛṣṭisvabhāveṣu viparyāsoktiḥ | 'dṛgvaśāt cittasaṃjñayoḥ'; taduktiriti
            | saṃjñā hi lokakāryavyavahārapatitā darśanavaśādviparyastamālambananimittamudgṛhṇāti
            | cittaṃ ca tadvaśānuvartīti tayoreva grahaṇam | loke 'pi viparyastasaṃjño viparyastacittaścocyate
            na viparyastavedano viparyastacetana iti ||</p>
         
         
         <p>atha kiṃ dṛṣṭyanuśayavat mānānuśayasyāpi kaścidbhedo 'sti ? vidyata ityāha | kathamityādarśyate-</p>
         
         
         <p class="bold">
            sapta mānavidhāstribhyo nava mānavidhāstridhā /<br />
            tridhātyunnamanādibhyaḥ svotkarṣādyasti nāstitā // Abhidh-d_275 //
            </p>
         
         
         <p>tadasya ślokasya saṃkṣepavistāravyākhyāprabhedo 'yamādaryate | tatra tāvatkarmasvakatāsāmarthyasaṃmugdhasya
            yena kenacidvastunā cittasyonnatirmānaḥ | pratidyamānaḥ saptadhā bhavati mānaḥ, atimānaḥ,
            mānātimānaḥ, asmimānaḥ, abhimānaḥ, ūnamānaḥ, mithyāmānaśca | eteṣāṃ prapañco yathā
            prakaraṇeṣu |</p>
         
         <span class="note"><span class="it">Jaini_237</span></span>
         
         <p>nanu punarjñānaprasthāne navamānavidhā uktāstadyathā- "śreyānahamasmīti mānavidhā
            | sadṛśo 'hamasmīti taddṛṣṭisaṃniśritaiva mānavidhā | sadṛśāddhīno 'hamasmīti mānavidhā
            | asti me śreyānasti me sadṛśo 'sti me hīnaḥ, nāsti me śreyo nāsti me sadṛśo nāsti
            me hīnaḥ" iti |</p>
         
         
         <p>tatra śreyānahamasmīti satkāyadṛṣṭisanniśritā atimānavidhā | sadṛśo 'hamasmīti taddṛṣṭisanniśritaiva
            mānavidhā | hīno 'hamasmīti taddṛṣṭisanniśritaivonamānavidhā | asti me śreyānityūnamānavidhā
            | asti me sadṛśa iti mānavidhā | asti me māna iti mānātimānavidhā | nāsti me śreyāniti
            mānavidhā | nāsti me sadṛśa ityatimānavidhā | nāsti me hīna ityūnamānavidhā | iti
            evametā navamānavidhāstribhyo mānebhyo vyavasthāpyante mānāmimānonamānebhyaḥ |</p>
         
         
         <p>ta ete saptamānāḥ sarve 'pi darśanabhāvanāheyāḥ sthavirakṣemakasūtrokteḥ- "asti me
            eṣu pañcasūpādānaskandheṣvasmīti māno 'prahīṇaḥ" iti ||</p>
         
         <span class="note"><span class="it">Jaini_238</span></span>
         
         <p>kiṃ punaryadbhāvanāheyamaprahīṇaṃ sarvaṃ tadāryasya samudācarati ? netyāha | prahīṇamapi
            hi kiñcitsamudācarati | tadyathā śraddhādīni pañcendriyāṇi middhaṃ duḥkhendriyaṃ cakṣurādyaṣṭakaṃ
            ceti | aprahīṇamapi khalu kiñcinna samudācarati | tadyathā</p>
         
         
         <p class="bold">
            vadhādiparyavasthānaṃ kaukṛtyamaśubhaṃ vidhāḥ /<br />
            vibhavecchā ca nāryasya jāyante hetvabhāvataḥ // Abhidh-d_276 //
            </p>
         
         
         <p>yena khalu kleśaparyavasthānena saṃcitya prāṇivadhādattādānakāmamithyācāramṛṣāvādānadhyāpadyetaitadvadhādyaprahīṇamapi
            na samudācarati bhāvanāheyatvāt | kaukṛtyaṃ cākuśalaṃ na samudācarati | mānavidhāśca
            nava na samudācaranti | vibhavatṛṣṇāpi bhāvanāprahātavyāpi satī na samudācarati |
            'ca'śabdādbhavatṛṣṇāyāśca kaścitpradeśaḥ | aho vatāhamairāvaṇaḥ syāṃ nāgarājā aho
            vatāhamasurendraḥ syāṃ vaimacitrādiḥ | aho vatāhamuttareṣu kuruṣu janma labheyetyevamādi
            |</p>
         
         <span class="note"><span class="it">Jaini_239</span></span>
         
         <p>kiṃ punaratra kāraṇaṃ yadete 'prahīṇāḥ khalvapi santo nāryasya samudācaranti ? śūnyatāyāḥ
            subhāvitatvātkarmaphalasaṃbandhayukteśca viditatvāt, dṛṣṭipuṣṭatvācca ||</p>
         
         
         <p>tatra mānavidhā asmimānaśca satkāyadṛṣṭipuṣṭāḥ | vadhādiparyavasthānaṃ mithyādṛṣṭipuṣṭam
            | vibhavatṛṣṇocchedadṛṣṭipuṣṭā | bhavatṛṣṇāpradeśaḥ śāśvatadṛṣṭipuṣṭaḥ | iti vidhādayastatpoṣakakleśābhāvādāryasya
            notsahante santānamadhyāroḍhum | kaukṛtyamapi cākuśalamavītarāgasyāryasyāprahīṇaṃ
            na cāsya tatsaṃbhavati cikitsāsamutthitatvāditi ||</p>
         
         
         <p>athānuśayāḥ sarvatragāḥ kasmātkleśanikāyā vyavasthāpyante ? tadārabhyate-</p>
         
         
         <p class="bold">duḥkhātsamudayāccaiva sarvagānāṃ vyavasthitiḥ /</p>
         
         
         <p>duḥkhasamudayadarśanaprahātavyāḥ khalvanuśayāḥ sarvagāḥ | yasmāt</p>
         
         
         <p class="bold">taddṛṣṭiheyajātīnāṃ sarvāsāṃ dvipadasthiteḥ // Abhidh-d_277 //</p>
         
         
         <p>dvayoḥ khalu nikāyayoḥ duḥkhasamudayākhyayostaddarśanaheyāṇāṃ vakṣyamāṇānāṃ kleśānāmubhayatra
            labdhapratiṣṭhatvāt ||</p>
         
         
         <p>kiṃ punaḥ sarve duḥkhasamudayaheyāḥ na heyāḥ sarvatragāḥ ? netyāha | kiṃ tarhi ?</p>
         
         
         <p class="bold">
            kāṅkṣā pañca dṛśo 'vidyā tadvyāmiśrātha kevalāḥ /<br />
            sapta sarvatragā duḥkhāddhenorebhyaścatuṣṭayam // Abhidh-d_278 //
            </p>
         
         
         <p>saptadṛṣṭayo dve vicikitse tābhiśca saṃyuktāvidyā āveṇikī ca (<span class="it">Jaini_240</span>) dviprakārā ityekādaśānuśayā dhātau dhātau svadhātubhūmisarvatragā jñeyāḥ | sakalasvadhātubhūmyālambanatvāt
            | ete ca paripiṇḍya trayastriṃśatsarvatragā bhavanti ||</p>
         
         
         <p>ete punaḥ sarvatragāḥ</p>
         
         
         <p class="bold">dravyato daśa caikaśca nāmnā sapta tu te matāḥ /</p>
         
         
         <p>tisṛṇāmapyavidyānāṃ dvayośca vicikitsayorekanāmatvāt |</p>
         
         
         <p>atha kasmādrāgapratighamānā na sarvatragāḥ ? taducyate-</p>
         
         
         <p class="bold">rāgapratighamānāstu paricchedapravartinaḥ // Abhidh-d_279 //</p>
         
         
         <p>ete khalu svalakṣaṇakleśāḥ pratikleśamanavayavaṃ cālambyotpadyate | tasmānna sarvagāḥ
            ||</p>
         
         
         <p>vicikitsādyāstu</p>
         
         
         <p class="bold">
            prakārāntaravartitvātsakṛtsarvasvabhūgatiḥ /<br />
            dhātvantarāvalambitvātpūrvoktā eva sarvagāḥ // Abhidh-d_280 //
            </p>
         
         <span class="note"><span class="it">Jaini_241</span></span>
         
         <p>atra punaḥ</p>
         
         
         <p class="bold">navordhvadhātukāsteṣāmādyā dṛṣṭidvayādṛte /</p>
         
         
         <p>satkāyāntargrāhadṛṣṭī hitvānye nava visabhāgadhātusarvatragāḥ |</p>
         
         
         <p>kiṃ punaranuśayā eva sarvatragāḥ ? netyāha | kiṃ tarhi ?</p>
         
         
         <p class="bold">teṣāṃ sahabhuvo dharmāḥ prāptivarjyāśca sarvagāḥ // Abhidh-d_281 //</p>
         
         
         <p>ye sarvatragānuśayasahabhuvo vedanādayo dharmāḥ, jātyādayaśca te 'pi sarvatragāstadekaphalatvāt
            ||</p>
         
         
         <p>teṣāṃ punaraṣṭānavatīnāmanuśayānāṃ kati sāsravālambanāḥ katyanāsravālambanāḥ ? tadārabhyate-</p>
         
         
         <p class="bold">
            kāṅkṣāmithyādṛgābhyāṃ ca miśrāvidyātha kevalā /<br />
            nirodhamārgadṛggheyāḥ ṣaḍete nirmalekṣiṇaḥ // Abhidh-d_282 //
            </p>
         
         
         <p>nirodhamārgadarśanaheyā mithyādṛṣṭivicikitsā tatsaṃprayuktā cāvidyā sahāveṇikyāvidyayā
            | ityete dhātau dhātau ṣaḍanuśayā anāsravālambanāḥ | śeṣāḥ sāsravālambanāḥ ||</p>
         
         
         <p>athaite nirmalālambanāḥ kati katyuparamamālambyante, kati bhūmipratipakṣaṃ ca ? taducyate-</p>
         
         
         <p class="bold">
            svabhūmereva nirvāṇaṃ mārgasthannavabhūmikaḥ /<br />
            taddṛśyaviṣayo 'nyo 'nyo hetutvāddhetubhāvataḥ // Abhidh-d_283 //
            </p>
         
         <span class="note"><span class="it">Jaini_242</span></span>
         
         <p>svabhūminirodha eva nirodhālambanānāṃ mithyādṛṣṭyādīnāmālambanam | kāmāvacarāṇāṃ kāmāvacaranirodhaḥ
            | evaṃ yāvadbhavāgrabhūmikānāṃ bhavāgrasyaiva | mārgālambanānāṃ tu kāmāvacarāṇāṃ sarva
            eva svabhūmikāḥ kleśāḥ mārga ālambanam | yo 'pyasau rūpārūpyapratipakṣaḥ, rūpārūpyāvacarāṇāmapyaṣṭamūmikānāṃ
            mithyādṛṣṭyādīnāṃ navabhūmi- ko 'nvayajñānapakṣyo mārga ālambanaḥ | kiṃ punaḥ kāraṇaṃ
            mithyādṛṣṭyā nirodhaḥ paricchinna ālambyate, na mārgeṇa ? taducyate | 'hetutvāddhetubhāvataśca
            |'; mārgo hi parasparahetukaḥ, na tu nirodha ityasti viśeṣaḥ ||</p>
         
         
         <p>atha kasmādrāgapratighamānā dṛṣṭiśīlavrataparāmarśo ca nānāsravālambanā iṣyante ?
            tatrāpadiṣyate-</p>
         
         
         <p class="bold">
            na rāgaḥ śaktyahetutvānna dveṣo 'naparādhataḥ /<br />
            namāno 'tipraśāntatvānna bhāvatvād dṛśo 'parāḥ // Abhidh-d_284 //
            </p>
         
         
         <p>tatra rāgastāvadyadyanāsravālambanaḥ syānnirvāṇābhilāṣapravṛttatvātkuśaladharmacchandavat,
            na yogināṃ varjanīyaḥ syāt | dveṣo 'pyapakāravastunyutpadyate, mokṣastu sarvaduḥkhoparamādupakārī
            | māno 'pyapraśāntatvādunnatilakṣaṇaḥ, nirmalāstu dharmāstadapaghātinaḥ | parāmarśī
            ca yadyanāsravālambanau syātāṃ samyagdṛṣṭitvaṃ pratipadyeyātām | tasmātpūrvoktā evānuśayā
            nirmalagocarāḥ ||</p>
         
         
         <p>athaiteṣāmaṣṭānavateranuśayānāṃ katyālambanato 'nuśerate kati saṃprayogataḥ ?</p>
         
         <span class="note"><span class="it">Jaini_243</span></span>
         
         <p class="bold">
            sarvago 'nuśayaḥ kṛtsnāmanuśete svadhātugaḥ /<br />
            svāmālambanato bhūmiṃ svanikāyaṃ tvasarvagaḥ // Abhidh-d_285 //
            </p>
         
         
         <p>dvividhāḥ khalu sarvagāḥ | svadhātubhūmisarvagāḥ, visabhāgadhātubhūmisarvagāśca |
            asarvagā api dvividhāḥ | sāsravālambanāḥ, anāsravālambanāśca | tatra te ye 'nuśayāḥ
            svadhātubhūmisarvatragāste sakalāmeva pañcaprakārāṃ svadhātubhūmimālambanato 'nuśerate
            | ye tvasarvatragāḥ sāsravālambanāste svabhūmau svanikāyamālambanato 'nuśerate | duḥkhadarśanaprahātavyāḥ
            duḥkhadarśana prahātavyameva nikāyaṃ yāvadbhāvanāprahātavyā bhāvanāprahātavyameveti
            ||</p>
         
         
         <p>ālambanataśca</p>
         
         
         <p class="bold">asvīkārādvipakṣatvānnordhvabhūmārgagocaraḥ /</p>
         
         
         <p>ālambanato 'nuśerata iti vartate | kiṃ kāraṇam ? anyabhūmikasyānāsravasya ca vastunaḥ
            'asvīkārādvipakṣatvā'cca | ātmadṛṣṭitṛṣṇābhyāṃ hi svīkṛte vastunyanuśayo 'nuśayitumutsahate
            | anāsrave tu vastunyūrdhvabhūmike ca pravṛttireva satkāyadṛṣṭitṛṣṇayornāstīti na
            tatrānuśerate |</p>
         
         
         <p class="bold">saṃprayogiṇi tu svasminnahīne saṃprayogataḥ // Abhidh-d_286 //</p>
         
         
         <p>anuśerata ityadhikṛtam | yo yena dharmeṇānuśayaḥ saṃprayuktaḥ sa tasminsaṃprayogiṇi
            saṃprayogato 'nuśerate yāvadaprahīṇo bhavatīti 'tu'; śabdo viśinaṣṭi | tataścedamapi
            siddhaṃ bhavati- anāsravālambanā visabhāgadhātubhūmyālambanāśca saṃprayogata evānuśerate
            | sāsravālambanāḥ svabhūmāvālambanataḥ saṃprayogataśceti ||</p>
         
         
         <p>kutaḥ punarete 'nuśayā ucyante ? taducyate | prāgāviṣkṛtametatprasaṅgāgataṃ na tu
            sūtritamiti | tadidānīṃ sūtragataṃ pradarśyate |</p>
         
         
         <p class="bold">
            dhātrīvastramalanyāyaiḥ khacarāmbucarakramaiḥ /<br />
            ete 'nuśerate yasmāttasmādanuśayāḥ smṛtāḥ // Abhidh-d_287 //
            </p>
         
         <span class="note"><span class="it">Jaini_244</span></span>
         
         <p>itaśca,</p>
         
         
         <p class="bold">
            svairiṣṭādibhirākāraiḥ paramāṇukṣaṇeṣvapi /<br />
            yato 'nuśerate caite tataścānuśayā matāḥ // Abhidh-d_288 //
            </p>
         
         
         <p>tatra rāgastāvadiṣṭākāreṇa khaṇḍakṣīrabhakṣaṇavat | dveṣastvaniṣṭākāreṇa kāñjikakodravaudanabhakṣaṇavadityevamādi
            | paramāṇuṣu kṣaṇeṣu ca sūkṣmeṣvekeṣvapyanuśerata ityanuśayāḥ | niruktanyāyena pūrvaṃ
            vā prāptimutsṛjya paścātsamudācārato 'nuśerata ityanuśayāḥ | anyat pūrvameva vyākhyātamiti
            ||</p>
         
         
         <p>abhidharmadīpe vibhāṣāprabhāyāṃ vṛttau pañcamasyādhyāyasya prathamaḥ pādaḥ ||</p>
         
         <span class="note"><span class="it">Jaini_245</span></span>
         
         <p>pañcamādhyāye</p>
         
         
         <p>dvitīyapādaḥ |</p>
         
         
         <p>athaiṣāmaṣṭānavateranuśayānāṃ katyakuśalāḥ katyavyākṛtāḥ ? tadārabhyate-</p>
         
         
         <p class="bold">
            ādyaṃ dṛṣṭidvayaṃ kāme nivṛtāvyākṛtaṃ matam /<br />
            dhātudvaye tu sarve 'pi nivṛtāvyākṛtā malāḥ // Abhidh-d_289 //
            </p>
         
         
         <p>kāmadhātau tāvat | satkāyāntargrāhadṛṣṭī tatsaṃprayuktāvidye nivṛtāvyākṛte | satkāyadṛṣṭistāvaddānaśīlabhāvanābhiraviruddhatvātkuśalamūlasamucchedavairodhikatvācca
            nākuśalā | viparītākāratvānna kuśalā | tṛṣṇāvadakuśaleti cet | na | tṛṣṇāprakarṣe
            sarvākāryapravṛttidarśanā t | antargrāhadṛṣṭirapi janmocchedapravṛttatvānnirvāṇavirodhinī
            saṃvegānukūlā ceti nākuśalā | yathoktaṃ bhagavatā- "yeyaṃ dṛṣṭiḥ sarvaṃ me na kṣamata
            itīyaṃ dṛṣṭirasaṃrāgāya na saṃrāgāya" iti | tathoktam- idamagryaṃ bāhyakānāṃ dṛṣṭikṛtānāṃ
            yaduta no ca syānna ca me syānna bhaviṣyāmi na me bhaviṣyati" iti | rūpārūpyadhātvoḥ
            (<span class="it">Jaini_246</span>) 'sarve 'pi nivṛtāvyākṛtā malāḥ |'; samādhisamāpattyupahatatvāt na śaknuvanti nivartayitum
            | kuśalāstu dharmā avyābādhaphalatvādvipākaṃ janayitumutsahante ||</p>
         
         
         <p><span class="bold">kāmeṣvakuśalāḥ śeṣāḥ</span></p>
         
         
         <p>satkāyāntargrāhadṛṣṭitatsaṃprayuktāvidyāvarjitāḥ kleśāḥ kāmadhātāvakuśalāḥ, savyābādhaphalanirvartakatvāt
            |</p>
         
         
         <p>ebhyaḥ punaḥ katyakuśalamūlāni kati neti ? taducyate-</p>
         
         
         <p class="bold">
            rāgadveṣatamāṃsyataḥ /<br />
            trīṇyevāśubhamūlāni pañcakāraṇayogataḥ // Abhidh-d_290 //
            </p>
         
         
         <p>ye dharmā akuśalāścākuśalamūlaṃ ca darśanabhāvanāheyāśca pañcaprakārāśca ṣaḍvijñānakāyikāśca
            ta evākuśalamūlānīṣyante ||</p>
         
         
         <p>kiṃ punaryathākuśalāni anuśayānāṃ mūlāni santyevamavyākṛtānāmapi santīti ?</p>
         
         
         <p class="bold">
            avyākṛtadvayasyāpi trīṇi mūlāni tatsamāḥ /<br />
            avidyā dhīśca tṛṣṇā ca na kāṅkṣāmānadṛṣṭayaḥ // Abhidh-d_291 //
            </p>
         
         
         <p>"trīṇi khalvavyākṛtamūlāni, avyākṛtāvidyā tṛṣṇā prajñā" iti kāśmīrāḥ | hetvartho hi
            mūlārthaḥ | anivṛtāvyākṛtā ca prajñā hetutvena vartata ityasāvapyavyākṛtamūlam | vicikitsā
            nāvyākṛtamalam | na ca mānaḥ ||</p>
         
         <span class="note"><span class="it">Jaini_247</span></span>
         
         <p class="bold">calatvādūrdhvavṛttitvādavyāpitvādyathākramam /</p>
         
         
         <p>calā hi vicikitsā pratiṣṭhārthaścamūlārthaḥ | ūrdhvavṛttirunnatalakṣaṇo mānaḥ, adhogamanavṛttīni
            ca mūlāni | na caitau kleśau ṣaḍvijñānakāyikau | tasmādavyāpitvānna mūleṣu vyavasthāpyete
            |</p>
         
         
         <p>avyākṛtāḥ tṛṣṇādṛṣṭimānāvidyā iti bahirdeśīyakāḥ, dhyāyisūtrokteḥ | trayo hi dhyāyinaḥ-
            tṛṣṇādṛṣṭimānottaradhyāyibhedāt | sarve ca te 'vidyāvaśādbhavantīti catvāryeva iti
            |</p>
         
         
         <p>etacca na te | kasmāt ?</p>
         
         
         <p class="bold">sūtrasyārthāparijñānādaheturdhyāyicodanāt // Abhidh-d_292 //</p>
         
         <span class="note"><span class="it">Jaini_248</span></span>
         
         <p>na khalveṣā dhyāyitritvacodanāvyākṛtamūlanirdeśaparā | kiṃ parā tarhyeṣā ? yogināṃ
            vipattidhyānādhimokṣavyāvṛttipareti pūrvoktameva sādhuḥ ||</p>
         
         
         <p>atha yāni sūtre caturdaśāvyākṛtavastūnyuktāni, kiṃ tāni kuśalākuśalapakṣāvyākaraṇādavyākṛtavastūni
            ? netyāha | kiṃ tarhi ? sthāpanīyatvāt |</p>
         
         
         <p class="bold">
            praśnavyākaraṇānyākhyaccatvāri vadatāṃ varaḥ /<br />
            śiṣyāṇāṃ vādaśikṣārthaṃ sthitīnāṃ ca catuṣṭayīm // Abhidh-d_293 //
            </p>
         
         
         <p>trīṇi khalu kathāvastūnyārabhya catvāri vyākaraṇānyāvabudhya catasraśca sthitīravagamya
            vigṛhya sabhāyāṃ pañcabhiravayavaiḥ svapakṣaṃ pratiṣṭhāpya vādaḥ karaṇīyo nāto 'nyathā
            ityatra viniścayāt ||</p>
         
         <span class="note"><span class="it">Jaini_249</span></span>
         
         <p>kāni punastāni catvāri vyākaraṇāni ? kāśca tāścatasraḥ sthitayaḥ ? tadavadyotyate-</p>
         
         
         <p class="bold">
            ekāṃśākhyaṃ vibhajyākhyaṃ pṛcchākhyaṃ sthāpyameva ca /<br />
            maraṇaprasavotkarṣajīvadravyānyatādivat // Abhidh-d_294 //
            </p>
         
         
         <p>tatraikāṃśavyākaraṇam- kiṃ yaḥ kaścijjāyate sarvosau mriyate? omiti vācyam | atha
            yaḥ kaścinmriyate sarvosau jāyata iti ? vibhajya vyākartavyam- kṣīṇāsravo na jāyate
            'nyaḥ sarvoṃ jāyate | kiṃ manuṣyo viśiṣṭo 'tha hīna iti ? paripṛcchya vyākartavyam-
            kānadhikṛtya pṛcchasi ? devāṃstiryagādīnvā ? yadi devānārabhya hīna iti vācyam | atha
            tiraścaḥ śreṣṭha iti vyākartavyam | kimanyaḥ skandhebhyaḥ puruṣo vānanya iti ? eṣa
            praśnaḥ sthāpanīyaḥ, sadasatoranyānanyatvavyākaraṇāyogāt, khapuṣpasaugandhyadaurgandhyavyākaraṇavat
            ||</p>
         
         <span class="note"><span class="it">Jaini_250</span></span>
         
         <p>sthitayaścatasro nirdiśyante |</p>
         
         
         <p class="bold">
            sthānavāditvasaṃjñaikā parikalpāhvayā parā /<br />
            anyā pratipadākhyānyā jñānavāditvasaṃjñitā // Abhidh-d_295 //
            </p>
         
         <span class="note"><span class="it">Jaini_251</span></span>
         
         <p>kaściddhi vādī sthānāsthāne saṃbhavāsaṃbhavākhye saṃtiṣṭhate kaścinna saṃtiṣṭhate
            | prathamaḥ kathyaḥ, dvitīyastvakathyaḥ | parikalpe saṃtiṣṭhate, yaḥ parikalpite dṛṣṭānte
            dārṣṭāntikārthe prasādhake saṃtiṣṭhate, sa ca kathyo yo na santiṣṭhate so 'kathyaḥ
            | evaṃ pratipadi jñānavāditāyāṃ yaḥ santiṣṭhate sa kathyate | yastu na saṃtiṣṭhate
            sa durmatirakathyate |</p>
         
         
         <p>idamidānīṃ vaktavyam | atha kenānuśayena kasminvastuni saṃyuktaḥ ? tatra tāvadvastu
            kṣetravastvādipañcaprakāram | tadiha saṃyogavastvadhikṛtaṃ veditavyam | tad dvividhamāśrayālambananaiyamyena
            prakāranaiyamyena ca |</p>
         
         
         <p>tatrāśrayālambananaiyamyena tāvaccakṣurvijñānakāyikairanuśayaiḥ, rūpeṣvālambanataḥ
            saṃyuktaḥ | tatsaṃprayukteṣu saṃprayogataḥ | te ca manodharmāyatane | evaṃ yāvatkāyavijñānikairyathāviṣayamālambanataḥ,
            tatsaṃprayukteṣu saṃprayogataḥ | manovijñānakāyikairdvādaśasvāyataneṣvālambanataḥ
            | saṃprayukteṣu saṃprayogataḥ | ityāśrayālambananiyamaḥ |</p>
         
         
         <p>prakāranaiyamyena tu duḥkhadarśanaprahātavyaiḥ sarvatragaiḥ pañcasu nikāyeṣvālambanataḥ
            saṃyuktaḥ | tatsaṃprayukteṣu saṃprayogataḥ | asarvatragaistu svanaikāyikeṣvālambanataḥ
            | saṃprayukteṣu saṃprayogataḥ | ityevaṃ sarvatra yathāsaṃbhavaṃ vaktavyam ||</p>
         
         
         <p>athedānīmatītānāgatapratyutpannanaiyamyena kaḥ pudgalaḥ kasminvastuni katamenānuśayena
            saṃyuktaḥ ? tadidamudbhāvyate-</p>
         
         <span class="note"><span class="it">Jaini_252</span></span>
         
         <p class="bold">
            mānapratighasaṃrāgairvartamāno 'jjhitakriyaiḥ /<br />
            jātā yatrāprahīṇāśca saṃyuktastatra vastuni // Abhidh-d_296 //
            </p>
         
         
         <p>ete hi mānapratigharāgāḥ svalakṣaṇakleśāḥ sadvastuviṣayatvāt | sāmānyalakṣaṇakleśāstu
            dṛṣṭivicikitsādyāḥ | ata ete mānādayo 'tītāḥ pratyutpannāśca yasminvastunyutpannā
            na ca prahīṇāstasminvastuni taiḥ saṃprayukto veditavyaḥ | nahyete sarvasya sarvatrotpadyante
            svalakṣaṇakleśatvāt ||</p>
         
         <span class="note"><span class="it">Jaini_253</span></span>
         
         <p class="bold">
            ajātairmānasairetaiḥ sarvatrānyaiḥ svakādhvikaiḥ /<br />
            sarvatrājaistathā śeṣaiḥ saṃyuktā skandhasantatiḥ // Abhidh-d_297 //
            </p>
         
         
         <p>yathā prahīṇā iti vartate | yasya khalu yo 'tītaḥ kleśaprakāraḥ prahīṇo 'nāgato 'pi
            | ato ye mānarāgadayo nāgatā na prahīṇāstaiḥ sarvasmiṃstraiyadhvike vastuni saṃyuktaḥ
            | tadālambanānāmutpattisaṃbhavānmānasānāṃ ca traiyadhvaviṣayatvāt | ato 'nyai rāgādibhiranāgatairanāgata
            eva vastuni saṃyukto 'tītairatīta eva pratyutpannaiḥ pratyutpanna eva | mānasebhyo
            hyanye pañcavijñānakāyikāḥ | tataḥ siddhaṃ bhavatyatītapratyutpannairapi mānasairasvādhvike
            'pi vastunyaprahīṇaiḥ saṃyuktaḥ syānna ca kevalaṃ mānasairevānāgatairebhiḥ sarvatra
            | kiṃ tarhi ? pañcavijñānakāyikairapi | anutpattidharmikaistu pañcavijñānakāyikaiḥ
            sarvatra traiyadhvikairvastuni saṃyuktaḥ, tadviṣayasyātītānāgatapratyutpannatvāt |
            sāmānyakleśaistu dṛṣṭivicikitsāvidyākhyaistraiyadhvikairapi sarvasmiṃstraiyadhvike
            vastuni saṃyuktaḥ, teṣāṃ sāmānyakleśatvādyāvadaprahīṇā ityanuvartate |</p>
         
         
         <p>kathaṃ punargamyate 'tītādiṣu vastuṣu rāgādaya utpadyante taiśca tatra saṃyukto bhavatīti
            ? sūtrādeva hi | bhagavatoktam- "trayaśchandarāgasthānīyā dharmāḥ | atītāśchandarāgasthānīyā
            dharmāḥ, anāgatapratyutpannāḥ | atītāṃśchandarāgasthānīyāndharmānpratītyotpadyate
            cchandaḥ | utpanne cchande saṃprayuktastairdharmairvaktavyo (<span class="it">Jaini_254</span>) na visaṃyuktaḥ |" tathā- "yasmin rūpe 'tītānāgatapratyutpanne utpadyate 'nunayo
            vā pratigho vā |" ityevamādi |</p>
         
         
         <p>kaḥ punaratra saṃyujyate ? yadā śūnyāḥ sarvasaṃskārāḥ, nityena dhruveṇa śāśvatenāvipariṇāmadharmeṇātmanātmīyena
            vā ? yathoktam- "asti karmāsti vipākaḥ kārakastu nopalabhyate ya imāṃśca skandhān
            pratinikṣipyānyān skandhān pratisaṃdadhātītyanyatra dharmasaṃketāt" iti vistaraḥ |</p>
         
         <span class="note"><span class="it">Jaini_255</span></span>
         
         <p>tatra pratisamādhānam- 'saṃyuktā skandhasantatiḥ |'; skandhasantatau hi skandhalakṣaṇasantānaikatvābhimānāt,
            saṃṣṛtyā sattvasaṃjñaptirityadoṣaḥ ||</p>
         
         
         <p>trayātpunaretasmāt-</p>
         
         
         <p class="bold">dvayamevātra niṣpannaṃ tṛtīyaṃ tūpacārataḥ /</p>
         
         
         <p>vastusaṃyo nākhyaṃ dvayaṃ paramārthato vidyate sattvākhyastu tṛtīyo 'rthaḥ saṃvṛtyā
            vidyata iti |</p>
         
         <span class="note"><span class="it">Jaini_256</span></span>
         
         <p>kutaḥ punaretad dvayaṃ paramārthato vidyate ? taducyate-</p>
         
         
         <p class="bold">sadasaddhetutā yasmānmadhyasthaiśca parigrahāt // Abhidh-d_298 //</p>
         
         
         <p>śubhāśubhaphalaṃ karmanaiyamyād guṇadoṣaphalaniyamyatā | kiñca, 'madhyasthaiśca parigrahāt
            |'; madhyasthā ucyante vītakleśāḥ | taiḥ śubhaṃ ca śubhato 'śubhaṃ cāśubhataḥ, guṇāśca
            guṇataḥ doṣāśca doṣataḥ parigṛhītaḥ | tatphalaṃ ceṣṭamiṣṭataḥ parigṛhītamaniṣṭaṃ cāniṣṭataḥ
            | iti siddhaṃ dvayaṃ pariniṣpannaṃ tṛtīyaṃ tūpacārata iti |</p>
         
         
         <p>yuktaṃ tāvadidam | yadidaṃ pratyuktaṃ vastuhetupratyayātpratītyotpannaṃ paramārthato
            vidyate pratyātmavedanīyatvāt, tadālambanāśca rāgādayaḥ dravyataḥ santīti | yatpunaridamuktamatītānāgate
            vastuni traiyadhvikairanuśayaiḥ saṃyukta iti tadetatsāhasamāhopuruṣikamātram | kaḥ
            punaretadatītānāgatādi dravyato 'bhivāñcchatītyāhābhidhārmikāḥ ||</p>
         
         <span class="note"><span class="it">Jaini_257</span></span>
         
         <p>catvāraḥ khalviha pravacane vādinaḥ | katame catvāraḥ ? tadapadiśyate-</p>
         
         
         <p class="bold">
            sarvamasti pradeśo 'sti sarvaṃ nāstīti cāparaḥ /<br />
            avyākṛtāstivādīti catvāro vādinaḥ smṛtāḥ // Abhidh-d_299 //
            </p>
         
         
         <p>tatra sarvāstivādasyādhvatrayamasti sa dhruvatrayamiti | vibhajyavādinastu dārṣṭāntikasya
            ca pradeśo vartamānādhvasaṃjñakaḥ | vaitulikasya ayogaśūnyatāvādinaḥ (<span class="it">Jaini_258</span>) sarvaṃ nāstīti | paudgalikasyāpi avyākṛtavastuvādinaḥ pudgalo 'pi dravyato 'stīti
            |</p>
         
         
         <p>atra punaḥ</p>
         
         
         <p class="bold">
            ebhyo yaḥ prathamo vādī bhajate sādhutāmasau /<br />
            tarkābhimāninastvanyeyuktyāgamabahiṣkṛtāḥ // Abhidh-d_300 //
            </p>
         
         
         <p>yaḥ khalveṣa prathamo vādī sarvāstivādākhyaḥ, eṣa khalu yuktyāgamopapannābhidhāyitvātsadvādī
            | tadanye bādino dārṣṭāntikavaitulikapaudgalikāḥ na yuktyāgamābhidhāyinaḥ, tarkābhimāninaste
            | mithyāvāditvādete lokāyatikavaināśikanagnāṭapakṣe (<span class="it">Jaini_259</span>) prakṣeptavyāḥ | ityataśca sarvaṃ sarvagatamupadarśayiṣyāmīti ||</p>
         
         
         <p>kaḥ punarayaṃ sarvāstivādī sādhutāṃ bhajate ? tadidamavadyotyate | eṣa khalu vādī</p>
         
         
         <p class="bold">
            icchatyadhvatrayaṃ yasmāt kṛtyataśca dhruvatrayam /<br />
            sarvāstivāda ityuktastasmādādyaścaturvidhaḥ // Abhidh-d_301 //
            </p>
         
         
         <p>khalveṣa sarvāstivādaścaturdhā bhedaṃ pratipannaḥ | katham ? tadārabhyate-</p>
         
         
         <p class="bold">
            bhāvāṅkānyathikākhyau dvāvavasthānyathiko paraḥ /<br />
            anyathānyathikaścānyaḥ, tṛtīyo yuktivādyataḥ // Abhidh-d_302 //
            </p>
         
         
         <p>tatra bhāvānyathiko bhadantadharmatrātaḥ | sa hyevamāha- dharmasyādhvasu pravartamānasyānāgatādibhāvamātramanyathā
            bhavati | na dravyānyathātvam | yathā suvarṇasya kaṭakādisaṃsthānāntareṇa kriyamāṇasya
            pūrvasaṃsthānanāśe suvarṇanāśaḥ | kṣīrasya vā dadhitvena pariṇamato yathā rasavīryavipākaparityāgo
            na varṇasyeti | tadeṣa vārṣagaṇyapakṣabhajamānatvāttadvargya eva draṣṭavyaḥ | yasmāt
            eṣo 'vasthitasya dravyasya jātilakṣaṇasya samudāyarūpasya vānyathānyathāvasthānalakṣaṇaṃ
            pariṇāmamicchati |</p>
         
         
         <p>lakṣaṇānyathiko bhadantaghoṣaka iha paśyatyatīto dharmo 'tītalakṣaṇena yukto 'nāgatapratyutpannalakṣaṇābhyāmaviyuktaḥ,
            evamanāgatapratyutpannāvapi | yathā puruṣaḥ (<span class="it">Jaini_260</span>) ekasyāṃ striyāṃ rakto 'nyāsvaviraktaḥ | tadasyāpyadhvasaṃkaro bhavatyekasya dharmasya
            trilakṣaṇayogābhyupagamāt | eṣo 'pi puruṣakāraṇi(?)vāgurāyāṃ praveśayitavyaḥ |</p>
         
         
         <p>avasthānyathiko bhadantavasumitraḥ | sa khalvāha- dharmo 'dhvasu pravartamāno 'vasthāmavasthāṃ
            prāpyānyathānyathāstīti nirdiśyate | avasthāntaraviśeṣavikārātsvabhāvāparityāgācca
            | yathā nikṣepavartikaikāṅkavinyastaiketyucyate, saiva śatāṅke śataṃ sahasrāṅke sahasramiti
            |</p>
         
         
         <p>anyathānyathiko bhadantabuddhadevaḥ | sa brūte | dharmo 'dhvasu pravartamānaḥ pūrvāparamavekṣyānyathā
            cānyathā cocyate | naivāsya bhāvānyathātvaṃ bhavati dravyānyathātvaṃ vā | athaikā
            strī pūrvāparamapekṣya mātā cocyate duhitā ca | tadvaddharmo 'nāgatapratyutpannamapekṣyātīta
            ityucyate | tathetaro 'pītaradvayamapekṣyeti |</p>
         
         
         <p>asyāpyekasyātītasyādhvanaḥ pūrvottarakṣaṇadvayamapekṣyādhvatritvāpattidoṣaprasaṅgaḥ
            |</p>
         
         
         <p>tadebhyaścaturbhyaḥ sarvāstivādebhyastṛtīyaḥ sthaviravasumitraḥ pañcaviṃśatitattvanirāsī
            paramāṇusaṃcayavādonmāthīca | ityato 'sāveva yuktyāgamānusāritvādāptaḥ prāmāṇika ityadhyavaseyam
            |</p>
         
         
         <p>bhadantabuddhadevo 'pi tīrthyapakṣyabhajamānatvānna parigṛhyate |</p>
         
         
         <p>bhadantaghoṣako 'pyadhvasaṃkaravāditvādekaikasyādhvano 'dhvatrayalakṣaṇabhāgbhavati
            |</p>
         
         <span class="note"><span class="it">Jaini_261</span></span>
         
         <p>ityatastṛtīya evāpadoṣaḥ | yasmāt-</p>
         
         
         <p class="bold">
            kāritreṇādhvanāmepa vyavasthāmabhivāñchati /<br />
            tatkurvanvartamāno 'dhvā kṛte 'tīto 'kṛte paraḥ // Abhidh-d_303 //
            </p>
         
         
         <p>ye khalu bhagavatoktāḥ svabhāvasiddhāstraiyādhvikā dharmā atītānāgatapratyutpannāsteṣāmayamācāryaḥ
            kriyādvāreṇāvasthābhedamicchatyajahatsvarūpo hetusāmagrīsannidhānaprabodhitaśaktiḥ
            | kriyāvān hi saṃskāro vartamāna ityucyate | sa eva tyaktakriyo 'tīto 'nupāttakriyo
            'nāgataḥ | ityevaṃ ca sati kālatrayasyaikādhikaraṇyamekādhiṣṭhānavyāpāraparicchedyatvaṃ
            copapannam | anyathaikadravyajātinimittābhāve vaiyadhikaraṇye sati kālatrayasaṃbandhābhāvaḥ
            prāpnuyāditi |</p>
         
         
         <p>atrāha codakaḥ- na, atītānāgatasyārthasya prajñaptyā vyapadeśasiddheḥ | na, paramārthadravyābhāve
            niradhiṣṭhānaprajñaptivyapadeśānupapatteḥ | vartamānāpekṣyastadvyapadeśa iti cet |
            na | vartamānasvarūpasthitiśaktikriyābhāve sattvānupapatteḥ, sadasatorapekṣāsaṃbandhābhāvācca
            | sattvalakṣaṇamidānīmeva dyotyate atītādīnāṃ padārthānām-</p>
         
         <span class="note"><span class="it">Jaini_262</span></span>
         
         <p class="bold">
            buddhyā yasyekṣyate cihnaṃ tatsaṃjñeyaṃ caturvidham /<br />
            paramārthena saṃvṛtyā dvayenāpekṣayāpi ca // Abhidh-d_304 //
            </p>
         
         
         <p>yasya khalvarthavastunaḥ svabhāvasiddhasvarūpasyāviparītākārayā dharmopalakṣaṇayā
            paricchinnaṃ lakṣaṇamupalakṣyate tatsaddravyamityucyate | tatpunaḥ sat pratibhidyamānaṃ
            caturvidhaṃ bhavati |</p>
         
         <span class="note"><span class="it">Jaini_263</span></span>
         
         <p>paramārthena yannityaṃ svabhāvena saṃgṛhītaṃ na kadācitsvamātmānaṃ jahāti, viśiṣṭajñānābhidhānāpauruṣeyaviṣayisaṃbandhaṃ
            tatparamārthasadityucyate |</p>
         
         
         <p>yatpunaranekaparamārthasatyapṛṣṭhena byavahārārthaṃ prajñaptirūpatayā nirdiśyate tatsaṃvṛtisat
            | tadyathā dhaṭapaṭavanapugdalādikam |</p>
         
         
         <p>kiñcidubhayathā | tadyathā pṛthivyādi | kiñcitsattvā pekṣayā pitṛputraguruśiṣyakartṛkriyādi
            ||</p>
         
         
         <p>atha yadidamuktaṃ dravyasanto 'tītānāgatādhvasthā dharmā iti tadāgamayuktyanabhidhānādabhidhānamātram
            | tasmādāgamayuktibhyāmupapādyo 'yamartha ityata idaṃ pratijñāyate-</p>
         
         <span class="note"><span class="it">Jaini_264</span></span>
         
         <p class="bold">
            sadatītāsamutpannaṃ buddhoktervartamānavat /<br />
            dhīnāmagocaratvacca tatsattvaṃ vartamānavat // Abhidh-d_305 //
            </p>
         
         
         <p>uktaṃ hi bhagavatā- "asti bhikṣavo 'tītaṃ rūpaṃ nocedatītaṃ rūpaṃ abhaviṣyanneme sattvā
            atīte rūpe samarañjyantaḥ | yasmāttarhyastyatītaṃ rūpaṃ tasmādime sattvā atīte rūpe
            saṃrañjyante |" evamanāgatapratyutpannaṃ ceti vācyam | vibhaktipratirūpako 'yaṃ nipāta
            iti cet | na | vartamāne 'pi tatprasaṅgāt | kriyāvacanena cottarapadena pūrvasya kriyāvacanasyaiva
            padasya sāmānādhikaraṇyāt |</p>
         
         <span class="note"><span class="it">Jaini_265</span></span>
         
         <p>punaścoktaṃ bhagavatā- "rūpamanityamatītānāgatam, kaḥ punarvādaḥ pratyutpannasya ?
            evaṃdarśī śrutavānāryaśrāvako 'tīte rūpe 'napekṣo bhavatyanāgataṃ rūpaṃ nābhinandati
            | pratyutpannasya rūpasya nirvide virāgāya nirodhāya pratipanno bhavati | atītaṃ cedrūpaṃ
            nābhaviṣyanna śrutavānāryaśrāvako 'tīte rūpe 'napekṣo 'bhaviṣyat; yasmāttarhyastyatītaṃ
            rūpaṃ tasmācchrutavānāryaśrāvakaḥ atīte rūpe 'napekṣo bhavati" iti vistaraḥ |</p>
         
         
         <p>tathoktam- yacchāriputra karmābhyatītaṃ kṣīṇaṃniruddhaṃ vigataṃ vipariṇataṃ tadastīti
            | taccet karma śāriputra nābhaviṣyannehaikatīyastaddhetoḥ tatpratyayādapāya durgativinipātaṃ
            kāyasya bhedānnarakeṣūpapatsyate" iti vistaraḥ | (<span class="it">Jaini_266</span>) tadāhitacittabhāvanāṃ sandhāya vacanādadoṣa iti cet | na | uktottaratvāt | uktottaro
            hyeṣa vādaḥ | kiṃ tilapīḍakavatpunarāvartase ?</p>
         
         
         <p>kiñca, bhāvanābhāvyamānacittayoḥ svarūpaśaktikriyānupapatteḥ puṣṭavāsitatailavat,
            anyānanyatvādivakṣyamāṇadoṣācca |</p>
         
         
         <p>paramārthaśūnyatāsūtrādasaditi cet | na | tadarthāparijñānāt | tata evānāgatādyastitvasiddheśca
            | tatraitat syāt- paramārthaśūnyatā sūtre bhagavatā (<span class="it">Jaini_267</span>) vispaṣṭamanāgatādināstitvaṃ pradarśitam | tatra hyaktam- "cakṣurūtpadyamānaṃ na
            kutaścidāgacchati, nirudhyamānaṃ na kvacitsaṃnicayaṃ gacchati" iti vistaraḥ | atītānāgatasadbhāve
            cāgatigatidoṣābhyupagamaḥ prāpnotīti |</p>
         
         
         <p>etacca na | kutaḥ ? sūtrārthāparijñānāt | ata evānāgatādyastitvasiddheśca |</p>
         
         
         <p>sūtrasya tāvadayamarthaḥ | yaduktam- "cakṣurutpadyamānaṃ na kutaścidāgacchati, nirudhyamānaṃ
            na kvacitsaṃnicayaṃ gacchati" iti tadvedoktavādavidhipratiṣedhārthaṃ sāṃkhyamatavyudāsārthaṃ
            ca |</p>
         
         
         <p>vede hyaktam- "pañcatvamāpadyamānasya cakṣurādityādāgataṃ punastatraiva prativigacchati
            | śrotramākāśam | ghrāṇaṃ pṛthivīm | jihvā āpaḥ | kāyo vāyum | manaḥ salilaṃ somamityarthaḥ
            |" tatpratiṣedhārthaṃ bhagavānavocat- "cakṣurutpadyamānaṃ na kutaścidāgacchati" iti
            vistaraḥ |</p>
         
         <span class="note"><span class="it">Jaini_268</span></span>
         
         <p>sāṃkhyāḥ khalvapyācakṣate- "cakṣuṣpradhānādāgacchati tatraiva ca punarvigacchati"
            iti | tannirāsārtha ca bhagavānavocat- "cakṣarutpadyamānaṃ na kutaścidāgacchati |"
            adeśapradeśasthāḥ khalvanāgatātītaparamāṇvavijñaptisaṃjñitā dharmāḥ iti tadāgamanagamanānupapattiḥ
            |</p>
         
         
         <p>kastarhi vākyārtha |- "abhūtvā bhavati | bhūtvā ca prativigacchati" iti ? dvividhaṃ
            hi cakṣurdravyasadeva paramārthasato yadaprabuddhamubhayam(?) | anyatprabuddhamanu(-
            ddhamu ?)pāttakriyam | pūrvaṃ taddhetūnpratītya kriyāmupādatte prabudhyata ityarthaḥ
            | upāttakriyaṃ ca dvitīyam | taddhi kriyāmujjhatprativigacchatītyuktaṃ bhavati |</p>
         
         
         <p>sāṃkhyamataniṣedhārthaṃ vā | sāṃkhyānāṃ khalvekaṃ kāraṇaṃ nityaṃ svāṃ jātimajahattena
            tena vikāraviśeṣātmanā bhūtvā bhūtvānyenānyena kāryaviśeṣātmanā pariṇamatīti | tatpratiṣedhārthaṃ
            bhagavānavocat- "cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ
            gacchati" iti | cakṣurabhūtvā vartamāne 'dhvani kṣaṇamātraṃ kriyārūpamādaya tyaktvā
            punaradarśanaṃ gacchati |</p>
         
         
         <p>kiñcānyat, ata evānāgatāstitvasiddheḥ | yaduktamasminneva sūtre cakṣurutpadyamānaṃ
            na kutaścidāgacchati" ityatraitadādarśitam | sadidaṃ cakṣurantaraṅgabahiraṅgakāraṇasāmagrīsannidhānopādhivaśena
            kriyāmupādadānaṃ na kutaścidāgacchati | kutaḥ punastatsattvamiti cet | mukhyasattāviṣṭe
            kartari śānacovidhānānnirudhyamānavaditi | tasmād durvihitavetāḍotthānavat sautrāntikaiḥ
            svapakṣopaghātāya sūtrametadāśrīyate |</p>
         
         
         <p>evaṃ tāvadāgamātsiddhamadhvatrayāstitvam |</p>
         
         
         <p>yuktito 'pi- 'dhīnāmagocaratvācca tatsattvaṃ vartamānavat |'; tadākārayā khalu buddhyā
            yasyārthasya svasāmānyalakṣaṇaṃ paricchidyate, yaśca buddhoktanāmakāyadharmakāyābhyāmabhidyotyate
            sa paramārthato vidyate | katham ? vartamānacakṣūrūpādivat | jñānajñeyābhidhānābhidheyasaṃbandhaḥ
            khalvakṛtakaiti śiṣṭāḥ pratipadyante ||</p>
         
         
         <p>asadālambanāpi buddhirastīti cet | atrāpadiśyate-</p>
         
         <span class="note"><span class="it">Jaini_269</span></span>
         
         <p class="bold">nāsadālambanā buddhirāgamādupapattitaḥ /</p>
         
         
         <p>āgamastāvat- "cakṣuḥ pratītya rūpaṃ cotpadyate cakṣurvijñānaṃ yāvanmanaḥ pratītya
            dharmāṃścotpadyate manovijñānam | etāvaccaitatsarvamasti" ityuktaṃ bhagavatā | tatra
            manovijñānaṃ traiyadhvikāsaṃskṛtadharmaviṣayāyama, pañcavijñānakāyāḥ pratyutpannapañcaviṣayālambanāḥ
            | na tu kvacidasadālambanamuktaṃ nāpi tadastīti tadviṣayabuddhyabhāvaḥ |</p>
         
         
         <p>tathoktam- "yaduta loke nāsti tadahaṃ drakṣyāmi" iti vistaraḥ | (<span class="it">Jaini_270</span>)
            tathā- "trayāṇāṃ sannipātaḥ sparśaḥ | sahajātā vedanā" iti vistaraḥ | etenābhidhānābhidheyasaṃbandhaḥ
            pratyuktaḥ | tadevaṃ sati sūtre 'sminmadhyamāpratipatpradarśitā | yaduta- kenacitprakāreṇa
            śūnyāḥ saṃskārāḥ mithyāparikalpitena puruṣālayavijñānābhūtaparikalpādinā | kenacidaśūnyāḥ,
            yaduta- svalakṣaṇasāmānyalakṣaṇābhyāmiti | yathā kātyāyana sūtre- "lokasamudayaṃ jñātvā
            yā loke nāsti tā sā na bhavati | lokanirodhaṃ jñātvā yā loke 'sti tā sā na bhavati
            itīmau dvāvantau parityajya madhyamayā pratipadā tathāgato dharmaṃ deśayati |" na
            caitad dva yamastināstitvākhyamekādhikaraṇaṃ virodhādupapadyate na ca niradhiṣṭhānam
            | nāpi khapuṣpaśūnyādhiṣṭhitam |</p>
         
         <span class="note"><span class="it">Jaini_271</span></span>
         
         <p>yuktirapi | jñānajñeyābhidhānābhidheyasaṃbandhasyākṛtakatvāt | nāstiśaśaviṣāṇamityasya
            jñānasyābhidhānasya cāsadviṣayatvamiti cet | tatra brūmaḥ-</p>
         
         
         <p class="bold">anyāpekṣye 'tha saṃbandhaprtiṣedho 'śvaśṛṅgayoḥ // Abhidh-d_306 //</p>
         
         
         <p>yo 'yaṃ nāsti śaśaviṣāṇādipratiṣedho 'sya tarhi kiṃ pratiṣedhyam ? yadyasadālambanā
            buddhirnāstyabhidhānaṃ vā nirabhedheyamiti ? atrāpadiśyate | 'anyāpekṣye 'tha saṃbandhapratiṣedhaḥ
            |'; kāryakāraṇādistrividhaḥ saṃbandho 'tra goviṣāṇādiṣu pūrvadṛṣṭaḥ śaśaviṣāṇādiṣu
            pratiṣiddhyate | śaśaśiromātrakākāśadhātusaṃbandhadarśanādyadi śaśaśirasyapi viṣāṇama
            viṣyattadvadevopalapsyata | na copalabhyate | tasmātsaṃbandhāntarāpekṣaṃ śaśaviṣāṇaśabdagaḍumātraṃ
            nañā saṃbandhyantarasaṃbandhabuddhyapekṣeṇāvadyotyate, na tu kiñcidabhidhānamabhidheyaṃ
            vā pratiṣedhyātmanā śrīyata iti siddhaṃ sarvā buddhiḥ sadviṣayeti |</p>
         
         
         <p>etenājātaṃ dhvastaṃ ca goviṣāṇaṃ pratyuktam | gośiromātramākāśadhātuveṣṭitaṃ dṛṣṭvā
            janiṣyate dhvastaṃ vā goviṣāṇamiti draṣṭavyam |</p>
         
         
         <p>trayodaśāyatanapratiṣedhabuddhiviṣayād astitvādasadālambanā buddhirastīti cet | na
            | bhagavataiva vāgvastumātrametaditi nirṇītatvāt | uktaṃ hi bhagavatā hastatālopame
            sūtre- "etāvatsarvaṃ yaduta cakṣū rūpaṃ ca yāvanmano dharmāṃśca | yaḥ kaścidetad dvaya
            pratyākhyāyānyad dvayaṃ jñeyamabhidheyaṃ vā (<span class="it">Jaini_272</span>) kalpayet vāgvastumātramevāsya syāt | pṛṣṭo vā na saṃprajānīyāduttare vā saṃmohamāpadyeta
            | yathāpi tadaviṣayatvāt |" iti |</p>
         
         
         <p>kiñca, astiśaśaviṣāṇābhidhānābhidheyavannāstyuktirapi vāgvastumātraṃ viṣāṇākhyābhidheyārthasaṃbandhavihīnam
            | etena ṣaṣṭhaḥ skandhaḥ pratyuktaḥ | kiñca, pañcaskandhaviṣayaviparītajñānapratiṣedhāt
            | alātacakrabuddhipratiṣedhavat, dvicandrabuddhipratiṣedhavacca | uktaṃ hi bhagavatā-
            "ye kecidātmeti samanupaśyantaḥ samanupaśyanti sarve ta imāneva pañcopādānaskandhānsamanupaśyantaḥ
            samanupaśyanti" iti skandhaviṣaye caiṣā nityātmadravyabhrāntirityavadyotyate |</p>
         
         
         <p>kiñca, nañaḥ sadasatpratiṣedhyaviṣayatvānupapatteśca | santaṃ tāvadarthaṃ na pratiṣeddhum
            samarthaḥ | yadi hi santamarthaṃ śaknuyātpratiṣeddhuṃ na rājāno hastyaśvaṃ bibhṛyurna
            santi dasyava ityevaṃ brūyuḥ | ityukte dasyūnāmabhāvaḥ syāt | na caitadasti | athāsantaṃ
            pratiṣedhayati, tenābhāvapratiṣedhādbhāva eva syāditi | tasmānnaño na goviṣāṇādiḥ
            nāpi śaśaviṣāṇādiḥ pratiṣidhyate | kiṃ tarhi | śaśākāśadhātusaṃbandhabuddhyapekṣeṇa
            goviṣāṇādidravyāsaṃbandhabuddhayo 'vadyotyante | siddhā sadālambanaiva buddhiḥ | evamanyatrāpi
            |</p>
         
         
         <p class="bold">
            rūpādau vastuni kṣīṇe satyevotpadyate matiḥ /<br />
            sā jñānasyāsanākārā śāstustathānyacittavat // Abhidh-d_307 //
            </p>
         
         
         <p>rūpādau khalvapivastunyabhyatīte satyeva buddhirutpadyate | na hyasadālambanā buddhirutpadyate
            | sadālambanā buddhirastītyupapāditam | na ca no dravyaṃ vinaśyatītyuktam | yadetada
            rūpādidravyaṃ pūrvānubhūtaṃ tadeva tatsmṛtyā gṛhyata ityupariṣṭādapi sādhayiṣyāmaḥ
            |</p>
         
         
         <p>yā tarhi niruddhadevadattānusmṛtirdhaṭānusmṛtirvā sā kathaṃ jāyate ? atītānāga tayordevadattaghaṭaprajñaptyupādānayoriti
            | atra brūmaḥ | sāpi khalu sāvidyāsyāsadākārotpadyate sthāṇvādau puruṣādibuddhivat
            | niravidyasya tu śāstustattvākārā bhavati rūpādidharmamātrabuddhireva | (<span class="it">Jaini_273</span>) tadyathā paracittavidaḥ svalakṣaṇākārā buddhirutpadyate | tatsāmarthyopādhivaśenānyathāpi
            jānīte | tadvattatsāmarthyeṇa bhāvinīṃ bhūtāṃ ca saṃjñāṃ rūpādiṣu devadattaghaṭalakṣaṇāṃ
            pratipadyata iti ||</p>
         
         
         <p>itaśca sadatītānāgatam-</p>
         
         
         <p class="bold">harṣotpādabhayodvegasmṛtyutpattyaṅgabhāvataḥ /</p>
         
         
         <p>atītānāgataṃ hi mitramamitraṃ vā manasi kṛtvā harṣotpādabhayādayo 'bhyupajāyante |
            te cānimittā na bhavitumarhanti | katham ? vartamānavat | | tadyathā sati vartamāne
            mitre 'mitre vā harṣabhayādayo bhavanti nāsatīti tadvat |</p>
         
         
         <p>kiñca,</p>
         
         
         <p class="bold">sāṅgasya śaktyabhivyakteḥ sadīpaghaṭarūpavat // Abhidh-d_308 //</p>
         
         
         <p>vidyamānasya khalvanāgatasya vastuno 'tītapratyutpannasahakārikāraṇasāmagrīgṛhītasya
            śaktimātramāvirbhavati | katham ? 'sadīpaghaṭarūpavat |'; tadyathā tamasi vidyamānasya
            ghaṭarūpasya svātmodbhāvanaśaktiḥ pradīpādikāraṇasāmagrīsannidhāne sati bhavati tadvaditi
            | itaścāstyanāgatam ||</p>
         
         
         <p class="bold">janīhākartṛ sādhyatvātpañcabhāvavikāravat /</p>
         
         
         <p>tadyathā asti vipariṇamate vardhate kṣīyate vinaśyatīti sati mukhyasattāviṣṭe kartari
            ete pañca bhāvavikārā bhavanti | tadvajjāyata ityayamapi ṣaṣṭhaḥ bhāvavikāraḥ sati
            mukhyāviṣṭe kartari bhavitumarhatīti | kiñca jāyamānatā sattā naśyatā nāsāmānādhikaraṇye
            satyananyatāpattisaṅkaradoṣaprasaṅgāt | vaiyadhikaraṇyābhyupagame saṃbandhābhāvādekatra
            tadvyapadeśānupapattiḥ | kiñca, jāyamānatādikriyābhāve 'stitvāyogāt | katham ? śaśaviṣāṇavaditi
            | upacārasatteti cet | na | mukhyasattāyāṃ satyāmupacārasadbhāvāt, vakṣyamāṇadoṣācca
            |</p>
         
         
         <p>itaścāsti-</p>
         
         
         <p class="bold">sataḥ kriyāṅgatādṛṣṭervikāryaprāpyakarmavat // Abhidh-d_309 //</p>
         
         
         <p>tadyathā vikārye karmaṇi sati karaṇaṃ dṛṣṭaṃ kāśātkaṭī karoti | prāpye ca karmaṇi
            sati grāmaṃ gacchati devadattaḥ sūryaṃ ca paśyatīti gamanadṛśikriye sati karmaṇi bhavataḥ
            | tadvannirvartye 'pi karmaṇi mukhyadravyāstitve sati devadattakartṛkā ghaṭakriyopapadyata
            iti ||</p>
         
         
         <p>sāṃkhyaḥ paśyati- vidyamānameva jāyate | tadyathā kṣīre vidyamānaṃ dadhi, kāryakāraṇayorekatvāt
            | taṃ pratyapadiśyate-</p>
         
         <span class="note"><span class="it">Jaini_274</span></span>
         
         <p class="bold">dvitīyaṃ janma jātasya vastuno nopapadyate /</p>
         
         
         <p>yadi khalu kṣīre dadhyādayo vikārāḥ santi bīje cāṅkurādayaḥ śukraśoṇite ca kalalādayaḥ,
            teṣāṃ jātānāṃ kṣīrādivajjanma punarna yujyate | yathā ca na yujyate tathā pūrvamevāviṣkṛtam
            |</p>
         
         
         <p>vaiśeṣiko manyate- kapāleṣvavidyamānaṃ ghaṭadravyaṃ tantuṣu cāvidyamānaṃ paṭadravyaṃ
            kapālatantusaṃyogādutpadyate | gauṇyā ca kalpanayā viprakṛtā(ṣṭā ?)vasthāviṣayā janikartṛ
            sattā vyapadiśyata iti | asyāpyavayavidravyaṃ sahāvayavaiḥ pūrvameva vihitottaram
            | yatpunaruktamupacārasattayā janikartopadiśyata ityatra brūmaḥ-</p>
         
         
         <p class="bold">mukhyasattā guṇābhāvādgauṇī sattā na vidyate // Abhidh-d_310 //</p>
         
         
         <p>na hi mukhyasattāyāṃ guṇābhāve 'vayavābhāve vā kāraṇeṣu prāgutpattyabhāve vā kāryasattopacāro
            yujyate ||</p>
         
         
         <p>kasmāt ?</p>
         
         
         <p class="bold">sādharmye sati tadvṛttervyāhāraṃ madhuroktivat /</p>
         
         
         <p>tadyathā madhuravāgdevadatta iti vāci mādhuryaguṇayuktasya guḍadravyasya madhuno vā
            sādharmyamabhilaṣaṇīyatā vidyate ityato vāci mādhuryaśabdaḥ prayujyate | kanyāmukhe
            ca candrakāntisādṛśyaṃ dṛṣṭvā candraśabdaḥ prayujyate | vāhīke ca jāḍyasādharmyādgośabdaḥ
            prayujyate- gaurayaṃ vāhīka ityevamādi | na ca tathā kaścidaguṇāvayavagandho 'pi tantuṣu
            tatsaṃyoge vā prāgutpattyabhāve nirātmanaḥ kāryasyāstīti | na ca kāryaṃ kiñcidīṣatkṛtamupapadyate
            | niṣṭhāsattaikakālābhyupagamāt | prāgavyapadeśyaṃ vastumātraṃ viprakṛtaṃ jāyata iti
            cet | na | uktottaratvāt | mama tu candrakoṭīprakāśalakṣaṇo dṛṣṭānto vidyate |</p>
         
         
         <p class="bold">āviṣṭaliṅgamukhyasya janmeṣṭaṃ dārakādivat // Abhidh-d_311 //</p>
         
         
         <p>ayaṃ hi janirabhiniṣkramaṇādivacano nāsatprādurbhāvavacanaḥ | katham ? 'dārakādivat';
            | tadyathā dārako mukhyasattāviṣṭo mātṛkukṣerniṣkramaṇe jāyata ityucyate | tadvadatrāpīti
            |</p>
         
         
         <p>dārṣṭāntikaḥ khalu brūte- kāraṇaśaktiṣu nirātmakajanikartrupacāraḥ pravartate | taṃ
            prati brūmaḥ-</p>
         
         
         <p class="bold">
            syātkhapuṣpaiḥ khamutphullaṃ syāñjaṭālaśca darduraḥ /<br />
            svabhāvo yadi bhāvanāṃ prāgabhūtvā samudbhavet // Abhidh-d_312 //
            </p>
         
         
         <p>na hyasataḥ kasyacicchaśaviṣāṇāderutpādo bhavati nairātmyāviśeṣasarvāsadutpattiprasaṅgāt
            | (<span class="it">Jaini_275</span>) taddhetukānāṃ ca jāyamānajātanaśyatkāleṣvātmāstitvasthitaśaktīnāmanupapatteḥ | kāraṇānāṃ
            ca kāryātmakatvāt prāgutpatterasattvam, asattvādanupapattidoṣāpattiḥ | kutaśca nābhāvo
            bhāvībhavati ? sthitiśaktikriyāyogāt ||</p>
         
         
         <p>kathamayoga iti cet | tadāviṣkriyate-</p>
         
         
         <p class="bold">
            sthitiśaktiparityaktāndharmānnāśānvitodayān /<br />
            vada somya kathaṃ yāti pratītyā vastu vastutām // Abhidh-d_313 //
            </p>
         
         
         <p>iha khalu bhavatāmahetuko vināśaḥ sarvotpattimatāṃ nityasaṃnihitaḥ | tasmiṃśca sati
            janmasthitiśaktikriyā na vidyante, virodhāt | tāsvasatīṣu kāraṇamapi caiva vinaṣṭam
            | tadasminnasati kiṃ pratītya asannirātmakaṃ vastu vastutāṃ yātītyācakṣva | kathaṃ
            te kāryaṃ kāraṇaṃ vopapadyate ? satāṃ hi saṃjñāsaṃjñijñānajñeyakriyākāraṇahetuphalādīnāmanyonyāpekṣaprajñapteḥ
            | atha tavābhāvo na kaścidasti bhāvavirodhī, kathaṃ tarhi sa bhāvo naṣṭa ityucyate
            ? tasmādbhavato vāṅmātrametat, mama tu vidyamānayorevopakāryupakārakabhāvo yuktaḥ
            |</p>
         
         
         <p>yasmāt-</p>
         
         <span class="note"><span class="it">Jaini_276</span></span>
         
         <p class="bold">
            loke dṛṣṭaḥ satoreva parasparamanugrahaḥ /<br />
            tadvadevopaghāto 'pi nāśvaśṛṅgāhipādayoḥ // Abhidh-d_314 //
            </p>
         
         
         <p>anugrahopaghātayośca kāryakāraṇasaṃbandhopacāraśca satoreva bhavatītyāstanandhayebhyaḥ
            prasiddhametat, nāsatoḥ na ca sadasatoriti ||</p>
         
         
         <p>vaitulikaḥ kalpayati-</p>
         
         
         <p class="bold">yatpratītyasamutpannaṃ tatsvabhāvānna vidyate /</p>
         
         
         <p>yatkhalu nisvabhāvaṃ nirātmakaṃ hetūnpratītya jāyate tasya khalu svabhāvo nāsti |
            na hi tatkāraṇeṣu pratyekamavasthitaṃ nāpi bhāgaśo nāpyanyatra kvacit | nāpi hetusamudāye
            tadrūpābhāvāt | yacca na kvacidasti tatkatamena svabhāvenotpatsyata iti nāsti svabhāvaḥ
            | yasya ca nāsti svabhāvaḥ tatkathamastītyucyate ? tasmādalātacakravannisvabhāvatvāt
            sarvadharmā nirātmāna iti |</p>
         
         
         <p>taṃ pratyapadiśyate-</p>
         
         <span class="note"><span class="it">Jaini_277</span></span>
         
         <p class="bold">na vidyate svabhāvādyadvidyate tattato 'nyathā // Abhidh-d_315 //</p>
         
         
         <p>brahmodyametat- yatpratītyasamutpannaṃ tatsaṃvṛtyātmanā vidyate vanasaṃghādivat |
            yatparamārthato vidyate taraya pratītyāvasthāśaktimūrtikriyādimātramutpadyata iti
            ||</p>
         
         
         <p>tasya tarhi hetavo vidyamānasya kamupakāraṃ kurvantīti ? atrābhidhīyate | na khalu
            dravyasvabhāvāstitvaṃ prati kañcidupakāraṃ kurvanti | na ca svabhāvasyāpekṣya prajñaptiḥ
            | kiṃ tarhi ?</p>
         
         
         <p class="bold">
            prakurvanti daśāmātraṃ hetavo vastunaḥ sataḥ /<br />
            rājatvaṃ rājaputrasya sātmakasyaiva mantriṇaḥ // Abhidh-d_316 //
            </p>
         
         
         <p>tadyathābhijātasya rājaputrasya vidyamānasya mantriṇaḥ sabalasamudayāḥ parigrahānugrahamātreṇopakurvanto
            rājatvaṃ kurvantyevamanāgatasya vastunaḥ sato hetupratyayāḥ sametya lakṣaṇamātraṃ
            vartamānākhyamaiśvaryādhipatyaṃ kurvantītyavaboddhavyam ||</p>
         
         
         <p>anye punarvarṇayanti-</p>
         
         
         <p class="bold">
            dharmāṇāṃ sati sāmagrye sāmarthyamupajāyate /<br />
            citānāṃ paramāṇūnāṃ yadvadātmopalambhane // Abhidh-d_317 //
            </p>
         
         
         <p>yathā khalu paramāṇusaṃcayaścakṣuṣā gṛhyate, pratyekaṃ paramāṇavo na gṛhyante, tathā
            kāraṇasāmagrye sati dharmāṇāṃ kriyāsāmarthyamupajāyata iti draṣṭavyam |</p>
         
         
         <p>bhadantakumāralātaḥ paśyati- vātāyanapraviṣṭasyāntaḥpārśvadvaye 'pi truṭayaḥ santi
            | raśmigatasya tu darśanamasya truṭe raśmipārśvagāstvanumeyāḥ | etena vyākhyātaṃ dharmāṇāmadhvayordvayorastitvam
            | prāpya jñānātiśayaṃ munayaḥ paśyanti, tāstu dhīrhi trikajā ||</p>
         
         <span class="note"><span class="it">Jaini_278</span></span>
         
         <p>yastu manyate 'tītaṃ karmābhāvībhavatyanāgataṃ ca na vidyate taṃ pratyapadiśyate-</p>
         
         
         <p class="bold">
            karmātītamasadyasya phalaṃ bhāvi karotyasat /<br />
            vyaktaṃ vandhyāsutastasya jāyate vyantarātmajāt // Abhidh-d_318 //
            </p>
         
         
         <p>na hi bhavato vartamānakālāstitvamupapadyate, atītānāgatahetuphalābhāvāt, vandhyāvyantaraputrajanmavat
            ||</p>
         
         
         <p>atra pratyavatiṣṭhante dārṣṭāntikāḥ- na brūmaḥ sarvathātītaṃ na vidyate | kiṃ tarhi
            ? dravyātmanā na vidyate prajñaptyātmanā tu saditi | tatra pratisamādhīyate-</p>
         
         <span class="note"><span class="it">Jaini_279</span></span>
         
         <p class="bold">
            nāmasallakṣaṇābhāvād dravyasatyāṅkasiddhitaḥ /<br />
            anāgatābhyatītasya nāsti prajñaptisatyatā // Abhidh-d_319 //
            </p>
         
         
         <p>sopādānaṃ hi sarvaṃ prajñaptisat | na ca vartamānamupādānamupapadyate | anāgatābhyatītasya
            tasmānnirupādānasya prajñaptyabhāvādasadetat |</p>
         
         
         <p>yadi tarhyanāgataṃ cakṣurādidravyaṃ vidyate kasmānna paśyati na dṛśyate na vijānāti
            ? na vyaktaṃ kāritrābhāvāditi ||</p>
         
         
         <p>tadatra kośakāraḥ praśnayati-</p>
         
         
         <p><span class="bold">ko vighnaḥ</span></p>
         
         
         <p>yadi cakṣurvidyate kiṃ na paśyati ? vayaṃ brūmaḥ-</p>
         
         
         <p><span class="bold">aṅgavaikalyam</span></p>
         
         
         <p>dṛṣṭaṃ hi pradīpādyaṅgavaikalye vartamānasyāpi cakṣuṣo rūpādarśanam |</p>
         
         
         <p>sa pratyācaṣṭe- sarvasya sadāstitve kuto 'ṅgavaikalyam ? vayamācakṣmahe-</p>
         
         
         <p class="bold">na tatsarvāstitā sadā /</p>
         
         
         <p>traiyadhvikāni khalvatrāṅgāni vivakṣitāni | tatra keṣāñcidasāṃnidhyaṃ bhavati tadvaikalyātkāritraṃ
            na karotīti |</p>
         
         
         <p>sa pratyācaṣṭe-</p>
         
         
         <p><span class="bold">tatkathaṃ</span></p>
         
         <span class="note"><span class="it">Jaini_280</span></span>
         
         <p>kiṃ lakṣaṇātkāritraṃ tato vā dravyāt, kimanyadāhosvidananyaditi ? tatra vayaṃ prativadmaḥ-</p>
         
         
         <p><span class="bold">śrūyatāṃ sadbhyaḥ</span></p>
         
         
         <p>chātrāsanamadhyāsya na hi sarvajñapravacanagāmbhīryaṃ sadevakenāpi lokena śakyaṃ tarkamātreṇāvaboddhum
            | yasmātsomya-</p>
         
         
         <p class="bold">durbodhā khalu dharmatā // Abhidh-d_320 //</p>
         
         
         <p>tathāpi tu śrūyatām ||</p>
         
         <span class="note"><span class="it">Jaini_281</span></span>
         
         <p class="bold">
            vartamānādhvasaṃpātāt sāmagryāṅgaparigrahāt /<br />
            labdhaśakteḥ phalākṣepaḥ kāritramabhidhīyate // Abhidh-d_321 //
            </p>
         
         
         <p>anāgatasya khalu dharmasya vartamānādhvasaṃpātādantaraṅgavahiraṅgasāmagryāṅgaparigrahāt
            labdhasāmarthyasya dharmasya yaḥ phalākṣepastatkāritramityucyate | sā ca vartamānakālā
            vṛttiḥ kāritramityākhyāyate | tatra yo brūte 'nanyatkāritramiti tasya dravyasvabhāvaparityāgaḥ
            prasajyate ||</p>
         
         
         <p>śāstre tu khalu-</p>
         
         
         <p class="bold">
            na vartamānatā rūpamatītājātatā na ca /<br />
            yato 'to nādhvasaṃcārād rūpātmānyathateṣyate // Abhidh-d_322 //
            </p>
         
         
         <p>yadi dravyātmano nānyathātvaṃ kiṃ tarhi hetūn pratītya jāyate ? brūmaḥ-</p>
         
         
         <p class="bold">
            avasthā jāyate kācidvidyamānasya vastunaḥ /<br />
            tathā śaktistathā velā tathā sattā tathā kriyā // Abhidh-d_323 //
            </p>
         
         
         <p>tatrāvasthāśaktipracayakriyāpekṣā dravyavaśā śaktiḥ kriyāpekṣākṛtaṃ sāmarthyam | kriyānāgataphalā
            | dravyavṛttirvelā kālo vartamānākhyaḥ | mūrtiḥ paramāṇupracayaviśeṣaḥ | sattā prabodhākhyaṃ
            prajñaptisatyam | iti sarvametadantaraṅgabahiraṅgakāraṇasāmagrīsannidhānāpekṣāsaktasvarūpam
            ||</p>
         
         <span class="note"><span class="it">Jaini_282</span></span>
         
         <p>atra sarvāstivādavibhraṣṭirvaituliko nirāha- vayamapi trīn svabhāvān kalpayiṣyāmaḥ
            | tasmai prativaktavyam-</p>
         
         
         <p class="bold">
            parikalpairjagadvyāptaṃ mūrkhacittānurañjibhiḥ /<br />
            yastu vidvanmanogrāhī parikalpaḥ sa durlabhaḥ // Abhidh-d_324 //
            </p>
         
         
         <p>te khalvete bhavatkalpitāstrayaḥ svabhāvāḥ pūrvameva pratyūḍhāḥ | evamanye 'pyasatparikalpāḥ
            protsārayitavyāḥ | ityetadaparamadhvasaṃmohāṅkanāsthānaṃ kośakārakasyeti |</p>
         
         
         <p>gatametatprāsaṅgikaṃ prakaraṇam | śāstramevānuvartatām ||</p>
         
         
         <p>vyākhyātamidaṃ yasminvastuni yaiḥ kleśairyadavasthairyaḥ saṃyuktaḥ | idamidānīṃ vaktavyam
            | yadvastvaprahīṇaṃ saṃyuktaḥ sa tasminvastuni ? yasmi vā vastuni saṃyukto 'prahīṇaṃ
            tasya tadvastu ? yattāvadvastvaprahīṇaṃ saṃyuktaḥ sa tasminvastuni | syādvastuni saṃyukto
            na ca tadvastvaprahīṇaṃ yathā tāvaddarśanamārge |</p>
         
         <span class="note"><span class="it">Jaini_283</span></span>
         
         <p class="bold">anyasarvatragairbaddhaḥ prahīṇe duḥkhadṛkkṣaye /</p>
         
         
         <p>duḥkhajñāne utpanne samudayajñāne cānutpanne duḥkhadarśanaprahātavyaṃ vastu prahīṇaṃ
            bhavati | tasminprahīṇe 'pi samudayadarśanaprahātavyo 'prahīṇaḥ, tadālambanaiḥ sarvatragaiḥ
            saṃyuktaḥ |</p>
         
         
         <p>bhāvanāmārge 'pi-</p>
         
         
         <p class="bold">prahīṇe prākprakāre 'pi śeṣaistadavalambibhiḥ // Abhidh-d_325 //</p>
         
         
         <p>navānāṃ prakārāṇāṃ yo yaḥ prakāraḥ pūrva prahīṇastasminprahīṇe 'pi śeṣaistadavalambibhiḥ
            kleśaiḥ saṃyukto vijñātavyaḥ ||</p>
         
         
         <p>atha kasminvastuni katyanuśayā anuśerate ? atra cālambananiyama eva tāvaddarśayitavyaḥ
            | katamo dharmaḥ katamasya vijñānasyālambanam ? tata eva tadvispaṣṭaṃ gamyate- amuṣminvastuni
            iyanto 'nuśayā anuśerata iti | tadidamabhidharmagahvaraṃ pratāyate-</p>
         
         
         <p class="bold">
            dharmāḥ ṣoḍaśa vijñeyāḥ pratyekaṃ tribhavātmakāḥ /<br />
            pañcadhā nirmalāścaiva vijñānāni tathaiva ca // Abhidh-d_326 //
            </p>
         
         
         <p>dharmāstāvat kāmarūpārūpyadhātuṣu pratyekaṃ pañcaprakārā duḥkhādidarśanaheyā apraheyāśca
            nirmalā iti ṣoḍaśa bhavanti | evaṃ vijñānāni draṣṭavyāni ||</p>
         
         
         <p>tatra tāvadābhidhārmiko 'nyaiḥ pṛṣṭaḥ-</p>
         
         
         <p class="bold">
            dhātvāyatanasatyeṣu prakāreṣu ca lakṣayet /<br />
            dharmasaṃgrahavijñānajñānānuśayacoditaḥ // Abhidh-d_327 //
            </p>
         
         
         <p>dharmasaṃgrahavijñāne vā pṛṣṭo dhātvāyatanaskandheṣu pātayitvā lakṣayet | (<span class="it">Jaini_284</span>) jñāneṣu pṛṣṭaḥ satyeṣu pātayitvā lakṣayet | anuśayeṣu pṛṣṭaḥ prakāreṣu pātayitvā
            nirdiśet | evamasaṃmūḍho vyākarotīti ||</p>
         
         
         <p>tatra tāvat | vijñāneṣu ṣoḍaśadharmāścodyante | kasya vijñānasya katame dharmā gocarā
            iti ? tadāviṣkriyate-</p>
         
         
         <p class="bold">
            saduḥkhahetudṛggheyāḥ kāmāptā bhāvanākṣayāḥ /<br />
            svakatrayaikarūpāptivirajāścittagocarāḥ // Abhidh-d_328 //
            </p>
         
         
         <p>kāmāvacarāḥ khalu duḥkhasamudayadarśanabhāvanāprahātavyā dharmāḥ pratyekaṃ pañcānāṃ
            vijñānānāṃ gocarībhavanti | katameṣāṃ pañcānām ? sveṣāṃ trayāṇāṃ kāmāvacarasya duḥkhadarśanaprahātavyasya
            vijñānasyālambanam | samudayadarśanaprahātavyasya sarvatragasaṃprayuktasya | bhāvanāprahātavyasya
            kuśalasya | ekasya ca rūpāptasya bhāvanāprahātavyasya kuśalasyānāsravasya ceti | evaṃ
            samudayadarśanabhāvanāprahātavyāvapi vaktavyau ||</p>
         
         
         <p>eta eva trayo dharmāḥ</p>
         
         
         <p class="bold">ātmīyādhastrayaikordhvanirmalānāṃ tu rūpajāḥ /</p>
         
         
         <p>rupāvacaro hi duḥkhadarśanaprahātavyo dharmaḥ aṣṭānāṃ vijñānānāmālambanam | svakatrayasyādharatrayasyordhvaikasyāmalasya
            ca | svadhātukasya trayasya pūrvavat | adharadhātukasya tu kāmāvacarayorduḥkhasamudayadarśanaprahātavyavisabhāgadhātvālambanayoḥ
            | bhāvanāprahātavyasya ca kuśalasya ūrdhvaikasyārūpyāvacarasya bhāvanāprahātavyasya
            kuśalasyānāsravasya ca | evaṃ samudayadarśanabhāvanāprahātavyau vācyau |</p>
         
         
         <p class="bold">ārūpyāptāstridhātvāptatrikanirmalagocarāḥ // Abhidh-d_329 //</p>
         
         <span class="note"><span class="it">Jaini_285</span></span>
         
         <p>ārūpyāvacarāsta eva trayo dharmāḥ, daśānāṃ vijñānānāmālambanam | traidhātukānāṃ pratyekaṃ
            trayāṇām, eṣāmevānāsravasya ca | ityevaṃ tāvat traidhātukāḥ duḥkhasamudayadarśanaheyābhāvanāheyāśca
            dharmā uktāḥ ||</p>
         
         
         <p class="bold">sarve svādhikavijñeyāḥ samaniryāṇadṛkkṣayāḥ /</p>
         
         
         <p>sarva eva traidhātukāḥ nirodhamārgadarśanaheyāḥ svanaikāyikādhikacittagocarā vijñātavyāḥ
            | kāmāvacaro hi nirodhadarśanaprahātavyo dharmo duḥkhadarśanaprahātavyādivat pañcānāṃ
            vijñānānāmālambanam | svanaikāyikasya cānirodhadarśanaprahātavyasyeti ṣaṇṇām | evaṃ
            mārgadarśanaprahātavyo 'pi veditavyaḥ | rūpāvacarau nirodhamārgadarśanaprahātavyau
            pūrvavadaṣṭānāṃ vijñānānāṃ pratyekamālambanaṃ svanaikāyikasya cādhikasyeti navānām
            | evamārūpyāvacarau pūrvavaddaśānāṃ svanaikāyikasya cādhikasyetyekādaśānāmālambanaṃ
            bhavataḥ | uktāḥ pañcadaśadharmāḥ |</p>
         
         
         <p class="bold">niṣkleśāstribhavāptāntyatrayanirmalagocarāḥ // Abhidh-d_330 //</p>
         
         
         <p>traidhātukānāṃ pañcānāṃ prakārāṇāṃ pratyekaṃ ye 'ntyāstrayaḥ prakārā nirodhamārgadarśanabhāvanāheyākhyāḥ,
            teṣāṃ navānāmanāsravasya ceti | evamanāsravā dharmā daśānāṃ vijñānānāmālambanaṃ bhavanti
            ||</p>
         
         
         <p>punaraṣyeṣa evārthapiṇḍaḥ ślokenāvadyotyate-</p>
         
         
         <p class="bold">
            kāmāptaṃ pañcaviṣayo rūpāptaṃ tvaṣṭagocaraḥ /<br />
            ārupyāptaṃ daśānāṃ tu daśānāmeva cāmalam // Abhidh-d_331 //
            </p>
         
         <span class="note"><span class="it">Jaini_286</span></span>
         
         <p>duḥkhasamudayadarśanabhāvanāheyānuśayasaṃprayuktaṃ vijñānaṃ traidhātukamanāsravaṃ
            ca pañcāṣṭadaśadaśavijñānagocaram | evameṣāṃ ṣoḍaśānāṃ dharmāṇāmetāni ṣoḍaśacittāni
            traidhātukāni pañcaprakārāṇyanāsravaṃ ca vyavasthāpyānuśayakāryaṃ yojayitavyam |</p>
         
         
         <p>tatra tāvatkāmāvacaraduḥkhadarśanaprahātavyā dharmā daśānuśayāḥ, tatsaṃprayuktāśca
            cittacaitasikā dharmāḥ salakṣaṇānulakṣaṇāḥ aprāptiprāptiprāptayaḥ | ete dharmā viṣayaḥ
            pañcānāṃ vijñānānām, duḥkhadarśanaprahātavyasya sarvasya vijñānasya, samudayadarśanaheyasya
            sarvatragasaṃprayuktasya, bhāvanāheyasya kuśalasyākliṣṭasya, dvividhasya kuśalasāsravasyāvyākṛtasya
            ca, rūpāvacarasyākliṣṭasya kuśalasāsravasya, akliṣṭasyāvyākṛtasya ca kuśalasyoṣmagatādivimokṣāpramāṇādisaṃprayuktasya
            | avyākṛtasya tu vipākajasya manobhaumasya sukhasaumanasyopekṣāsaṃprayuktasyānāsravasya
            ca duḥkhadharmajñānasamudayadharmajñānatatkṣāntisaṃprayuktasya vijñānasya |</p>
         
         
         <p>tatrānāsrave vijñāne na kecidanuśayā anuśerate | sāsrave tu tatra tāvat-</p>
         
         
         <p class="bold">
            kāmāptamūrdhvadharmārthe vijñāne svabhuvastrayaḥ /<br />
            rūpāptā bhāvanāheyāḥ sarvagāścānuśerate // Abhidh-d_332 //
            </p>
         
         
         <p>kāmāptaduḥkhadarśanaprahātavye vijñāne kāmāvacarā duḥkhasamudayabhāvanāheyāḥ sarve
            'nuśerate | rūpāvacare tvakliṣṭe kāmāvacaradharma gocarā eva rūpāvacarāḥ sarvatragāḥ,
            bhāvanāheyāścānuśerate ||</p>
         
         
         <p class="bold">
            catvāraḥ parivṛtte sve rūpāptāḥ khalvapi trayaḥ /<br />
            ārūpyāvacarāḥ sārdhaṃ sarvagairbhāvanākṣayāḥ // Abhidh-d_333 //
            </p>
         
         
         <p>parivṛtte tu khalvālambanālambane vijñāna ityarthaḥ | pūrvakāḥ kāmāvacararūpāvacarā
            yathoktāḥ | kenādhikībhavanti ? kāmāvacarastāvaccaturtho nikāyo mārgadarśanaprahātavyaḥ
            | kathaṃ kṛtvā ? yattadduḥkhasamudayajñānaṃ tatkṣāntisaṃprayuktaṃ vijñānaṃ kāmāvacaraduḥkhadarśanaheyadharmālambanam
            | tatkhalvālambanaṃ mārgadarśanaheyamithyādṛṣṭivicikitsāvidyāsaṃprayuktasya vijñānasya
            | (<span class="it">Jaini_287</span>) tasminvijñāne te 'nāsravālambanāḥ saṃprayogato 'nuśerate | sāsravālambanāḥ ālambanataḥ
            | evaṃ kāmāvacarāścatvāro nikāyā bhavanti |</p>
         
         
         <p>rūpāvacare vijñāne sarvatragasaṃprayukte tvasarvatragālambate(?) | evaṃ rūpāvacarāstrayo
            nikāyā bhavanti | tasya tu caturthadhyānabhaumasyākliṣṭasya vijñānasya kāmadhātvālambanasyoṣmagatavimokṣāpramāṇā
            śubhādisaṃprayuktasyopekṣopavicārasaṃyuktasya vijñānasyālambanam | tatpunarākāśānantyāyatanasāmantakena
            kuśalenālambyate | atastatrārūpyāḥ sarvatragā bhāvanāheyāścānuśerate | uktaṃ duḥkhadarśanaprahātavyam
            |</p>
         
         
         <p class="bold">tadvadeva dvitīye 'pi pañcame 'pi tathaiva ca /</p>
         
         
         <p>evaṃ samudayadarśanabhāvanāprahātavyayorapi vijñānayorthathoktayordraṣṭavyam | ayaṃ
            tu viśeṣaḥ | duḥkhe duḥkhadarśanaheyāḥ sarve, samudayasarvatragāśca | samudaye tu
            samudayadarśanaheyāḥ sarve, duḥkhadarśanaheyāśca sarvatragāḥ | anyatsarvaṃ samānam
            |</p>
         
         
         <p class="bold">sāsravālambanāḥ sve ca tṛtīye 'pyanuśerate // Abhidh-d_334 //</p>
         
         
         <p>nirodhadarśanaprahātavyaṃ tṛtīyaṃ vijñānam | tatrāpyete ca trayo nirodhadarśanaheyāśca
            sāsravālambanāḥ ||</p>
         
         
         <p class="bold">parivṛtte tu kāmāptāḥ saṃskṛtārthāvalambinaḥ /</p>
         
         
         <p>parivṛtte tu vijñāne kāmāvacarāścatvāro nikāyāḥ, nirodhadarśanaheyālambanāśca sāsravālambanāḥ
            | ye hyanāsravālambanāste nirvāṇālambane vijñāne 'nuśerate, na vijñānālambane |</p>
         
         
         <p><span class="bold">śeṣaṃ pūrvavadākhyeyam</span></p>
         
         
         <p>pūrve catvāro nikāyāḥ, duḥkhasamudayamārgabhāvanāheyāścānuśerata ityarthaḥ |</p>
         
         
         <p class="bold">caturthe 'pi tṛtīyavat // Abhidh-d_335 //</p>
         
         
         <p>caturthe 'pi khalu mārgadarśanaheye vijñāne kāmāvacarāstrayo mārgadarśanaheyāśca sāsravālambanā
            rūpāvacarāḥ savatragā bhāvanāheyāśca ||</p>
         
         
         <p class="bold">parivṛtte tu kāmāptāścatvāro 'nyatra pūrvavat /</p>
         
         
         <p>parivṛtte tu khalu vijñāne kāmāvacarāścatvāro nirodhadarśanaheyaṃ (<span class="it">Jaini_288</span>) muktvā | rūpāvacarāstrayo duḥkhasamudayadarśanabhāvanāheyāḥ | ārūpyāḥ sarvatragāḥ
            bhāvanāheyāśca | samāptaṃ kāmāvacaraṃ vijñānam ||</p>
         
         
         <p class="bold">rūpāpte prathame 'dhastāt trayaḥ sve khalvapi trayaḥ // Abhidh-d_336 //</p>
         
         
         <p class="bold">ārūpyāḥ sarvagāḥ sārdhaṃ bhāvanāpathasaṃkṣayaiḥ /</p>
         
         
         <p>rūpāvacare prathame khalu vijñāne kāmāvacarāstrayo duḥkhasamudayavisabhāgadhātvālambanāḥ
            saṃprayogataḥ | asarvatragāstvālambanato bhāvanāheyāśca sve ca trayaḥ | eta evārūpyāḥ
            sarvatragā bhāvanāheyāśca |</p>
         
         
         <p><span class="bold">parivṛtte trayo 'dhastāt</span></p>
         
         
         <p>duḥkhasamudayadarśanabhāvanāheyāḥ |</p>
         
         
         <p class="bold">catvāraśca svadhātutaḥ // Abhidh-d_337 //</p>
         
         
         <p>mārgadarśanaheyāśca duḥkhasamudayānvayajñānakṣāntisaṃprayukte vijñāne ||</p>
         
         
         <p class="bold">ārūpyāptāśca catvāro nikāyā anuśerate /</p>
         
         
         <p>duḥkhasamudayayoḥ mārgadarśanamithyādṛṣṭyādisaṃprayuktacittālambanatvāt |</p>
         
         
         <p class="bold">tadvadeva dvitīye 'pi pañcame 'pi tathaiva ca // Abhidh-d_338 //</p>
         
         
         <p>dvitīye 'pi khalu kāmāvacararūpāvacarāstrayo duḥkhasamudayabhāvanāheyāḥ | ārūpyāḥ
            sarvagā bhāvanāheyāśca ||</p>
         
         
         <p class="bold">sāsravālambanāḥ sve ca tṛtīye 'pyanuśerate /</p>
         
         
         <p>yathā nirdiṣṭa iti |</p>
         
         
         <p class="bold">parivṛtte tu rūpāptāḥ saṃskṛtārthāvalambinaḥ // Abhidh-d_339 //</p>
         
         
         <p>nirodhadarśanaheyā asaṃskṛtālambanān muktvā ||</p>
         
         
         <p class="bold">anyattu pūrvavajjñeyaṃ caturthe 'pi tṛtīyavat /</p>
         
         
         <p>kāmāvacarāḥ trayo duḥkhasamudayabhāvanāheyākhyāḥ, ārūpyāvacarāścatvāraḥ, nirodhākhyaṃ
            muktvā | 'caturthe 'pi'; mārgadarśanaheye 'tṛtīyavat'; draṣṭavyam | yathā tṛtīye sāsravālambanāḥ
            svanaikāyikā adhikībhavanti, tathā caturthe 'pi sve sāsravālambanā adhikībhavanti
            |</p>
         
         <span class="note"><span class="it">Jaini_289</span></span>
         
         <p><span class="bold">tṛtīyavatparāvṛtte</span></p>
         
         
         <p>catvāro duḥkhasamudayamārgadarśanabhāvanāheyākhyāḥ rūpāvacarāḥ, kāmāvacarāsrayaḥ,
            ārūpyāvacarāścatvāro nirodhadarśanaheyaṃ muktvā | mārgācca trayaḥ | samāptaṃ rūpāvacaram
            |</p>
         
         
         <p class="bold">ārūpyādye nibodhayet // Abhidh-d_340 //</p>
         
         
         <p class="bold">sve trayaḥ kāmadhātvāptā rūpāptāśca trayastrayaḥ /</p>
         
         
         <p>sve trayo duḥkhasamudayadarśanabhāvanāheyāḥ kāmāptāḥ eta eva | rūpāptāśca eta eva
            trayaḥ |</p>
         
         
         <p class="bold">rūpāptavatparāvṛtte dvitīye pañcame tathā // Abhidh-d_341 //</p>
         
         
         <p>parāvṛtte 'pi trayo nirodhamārgadarśanaheyau hitvā | rūpyārūpyāścatvāro nirodhadarśanaheyaṃ
            muktvā ||</p>
         
         
         <p>yathā prathame dvitīye pañcame ca,</p>
         
         
         <p class="bold">tṛtīye khalvapi sve ca sāsravārthāvalambinaḥ /</p>
         
         
         <p>tṛtīye 'pi khalveta eva 'sve ca sāsravārthāvalambinaḥ'; |</p>
         
         
         <p class="bold">parāvṛtte svadhātvāptāḥ saṃskṛtārthāvalambinaḥ // Abhidh-d_342 //</p>
         
         
         <p>parāvṛtte khalu sarve '; 'rūpyāvacarā asaṃskṛtālambanānmuktvā ||</p>
         
         
         <p class="bold">anyattvādyavadākhyeyaṃ caturthe 'pi tṛtīyavat /</p>
         
         
         <p>kāmāvacararūpāvacarāḥ pūrvavadākhyātavyāḥ | 'caturthe 'pi tṛtīyavat |'; sve sāsravālambanāstvatrādhikī
            bhavanti |</p>
         
         
         <p class="bold">ādyavattu parāvṛtte vijñāne nirdiśed budhaḥ // Abhidh-d_343 //</p>
         
         
         <p>parāvṛtte khalu vijñāne ādyavatkāmāvacarāstrayaḥ, nirodhamārgadṛggheyau hitvā | rūpāvacarāścatvāraḥ,
            nirodhadarśanaheyaṃ muktvā | aprahātavyadharmālambane vijñāne nirodhamārgadarśanaheyānāsravālambanasaṃprayukte
            | tatra traidhātukāstrayo 'nuśerate | ālambanālambanaṃ tu duḥkhasamudayamārgadarśanabhāvanāheyeta
            nikāyenālambate | nirodhadarśanaheyena ca sāsravālambanenālambyate | tatra saṃskṛtālambanāścatvāro
            nikāyāḥ, nirodhālambanaṃ muktvā | te hi nirvāṇālambane vijñāne nānuśerate, vijñānālambane
            tu ||</p>
         
         <span class="note"><span class="it">Jaini_290</span></span>
         
         <p>samāptāni ṣoḍaśacittāni | teṣu cānuśayanidaśaḥ kṛtaḥ | adhunā cakṣurindriyādīnāṃ vaktavyaḥ
            | so 'yamupadiśyate-</p>
         
         
         <p class="bold">
            bhāvanāpathahātavyo nikāyaḥ sarvagaiḥ saha /<br />
            anuśete dvidhātvāpto vyārūpyāścakṣurindriye // Abhidh-d_344 //
            </p>
         
         
         <p>cakṣurindriye khalu bhāvanāheyāḥ sarvatragāścānuśayāḥ kāmāvacararūpāvacarā anuśerate
            | evaṃ yāvatkāyendriye cakṣurdhātau rūpadhātau cakṣurvijñānadhātau yāvadvistareṇa
            kāyavijñānadhātau yāvadrūpaskandhe vācyam ||</p>
         
         
         <p>adhunā cakṣurindriyālambane vijñāne vaktavyāḥ-</p>
         
         
         <p class="bold">
            nikāyāḥ kāmarūpāptāścakṣurindriyagocare /<br />
            duḥkhahetudṛgabhyāsaprahātavyāstrayastrayaḥ // Abhidh-d_345 //
            </p>
         
         
         <p class="bold">ārūpyā bhāvanāheyāḥ sarvagāścānuśerate /</p>
         
         
         <p>cakṣurindriyālambane khalu vijñāne kāmāvacararūpāvacarāḥ duḥkhasamudayadarśanabhāvanāprahātavyāḥ,
            ārūpyāvacarāśca bhāvanāprahātavyāḥ, sarvatragāścānuśerate |</p>
         
         
         <p class="bold">parivṛtte tu catvāraḥ samadṛkkṣayavarjitāḥ // Abhidh-d_346 //</p>
         
         
         <p>cakṣurindriyālambanālambane tu vijñāne catvāro nikāyā anuśerate | nirodhadarśanaheyaṃ
            hitvā | taddhi cakṣurindriyālambanaṃ vijñānaṃ sarvatra saṃprayuktam | tadapyālambanaṃ
            sarvatragāṇām | evaṃ trayaḥ parāvṛtte |</p>
         
         
         <p>dviṣparāvṛtte tu cakṣurindriyaṃ khalvālambanaṃ duḥkhasamudayadharmajñānakṣāntisaṃprayuktasya
            cittasya | tatpunarālambanaṃ kāmāvacaramārgadarśanaprahātavyam | mithyādṛṣṭivicikitsāvidyātatsaṃprayuktānāṃ
            vijñānānām | teṣu vijñāneṣvanāsravālambanāḥ saṃprayogataḥ, sāsravālambanāstvālambanato
            'nuśerate | evaṃ caturtho nikāyo vardhate mārgadarśanaheyaḥ | tadevaṃ sati kāmāvacarāścatvāraḥ,
            ārūpyāvacarāścatvāraḥ, sarve 'bhisamasya traidhātukāścatvāro bhavanti |</p>
         
         
         <p>ākāśānantyāyatanasya khalu kuśalasya cakṣurindriyamālambanam | tatrārūpyāḥ sarvatragā
            bhāvanāheyāścānuśerate | tatrāpi sarvatragasaṃprayukte cetasi asarvatragā vardhanta
            iti trayo bhavanti | duḥkhasamudayālambanajñānakṣāntisaṃprayuktasya ca vijñānasya
            cakṣurindriyamālambanam | tadārupyamārgadarśanaprahātavyasya mithyādaṣṭyādisaṃprayukttasya
            vijñānasyālambanam | tatra te 'nāsravālambanāḥ saṃprayogataḥ, sāsravālambanāḥ ālambanataḥ
            | evamārūpyāvacarā api catvāro nikāyā bhavantīti ||</p>
         
         <span class="note"><span class="it">Jaini_291</span></span>
         
         <p class="bold">
            duḥkhendriye tu kāmāptaḥ svaireva saha sarvagaiḥ /<br />
            tadgocare tu vijñāne nikāyā anuśerate // Abhidh-d_347 //
            </p>
         
         
         <p class="bold">
            kāmāpannāstrayo rūpāḥ sarvagābhyāsasaṃkṣayāḥ /<br />
            paravṛtte tu catvāraḥ kāmāptā anuśerate // Abhidh-d_348 //
            </p>
         
         
         <p class="bold">
            trayo rūpabhavādantyādbhāvanāheyasarvagāḥ /<br />
            sakalā dviṣparāvṛtteścatvāraścānuśerate // Abhidh-d_349 //
            </p>
         
         
         <p class="bold">
            sukhendriye tadālambe citte tadgocare 'pi ca /<br />
            kāmādyāptāḥ yathāyogaṃ sarvagāścānuśerate // Abhidh-d_350 //
            </p>
         
         
         <p>tatra tāvat | sukhendriyaṃ saptavidham | kāmāvacaraṃ bhāvanāprahātavyam, rūpāvacaraṃ
            pañcaprakāram, anāsravaṃ ceti | tadetatsamāsato dvādaśavidhasya vijñānasyālambanaṃ
            bhavati | kāmāvacarasya catuṣprakārasya anyatra nirodhadarśanaheyāt, rūpāvacarasya
            pañcaprakārasya, ārūpyāvacarasya dviprakārasya mārgadarśanabhāvanāheyasya anāsravasya
            ca | idaṃ dvādaśavidhaṃ sukhendriyālambanaṃ vijñānam | tatra yathāyogaṃ kāmāvacarāścatvāro
            nikāyāḥ rūpāvacarāḥ saṃskṛtāvalambanāḥ, ārūpyāvacarau dvau nikāyau, sarvatragāścānuśayā
            anuśerata iti |</p>
         
         
         <p>tatpunaḥ sukhendriyālambanaṃ vijñānaṃ yasya cittasyālambanaṃ taccittaṃ sukhendriyā
            lambanālambanam | tasmin katyanuśayānuśerate ? tatkhalu sukhendriyālambanaṃ (<span class="it">Jaini_292</span>) dvādaśavidhaṃ cittaṃ katamasya vijñānasyālambanam ? tasyaiva ca dvādaśavidhasyārūpyāvacarasya
            ca bhūyo dviprakārasya duḥkhasamudayadarśana prahātavyasya | idaṃ caturdaśavidhaṃ
            sukhendriyālambanaṃ vijñānam | tatrārūpyāvacarau duḥkhasamudayadarśanaheyau vardhayitvā
            kāmāvacarā ārūpyāvacarāśca catvāro nikāyāḥ, rūpāvacarāśca saṃskṛtālambanā anuśayānuśerata
            iti 'yathāyoga'- vacanāt, 'api'śabdācca draṣṭavyam ||</p>
         
         
         <p class="bold">
            tridhātusaṃgṛhītāstu sakalā manaindriye /<br />
            tadālambini vijñāne sarvasaṃskṛtagocarāḥ // Abhidh-d_351 //
            </p>
         
         
         <p>manaindriye khalu sarvatraidhātukāḥ ye 'pi te nirvāṇālambanāste 'pi saṃprayogataḥ
            | manaindriyālambanaṃ khalu vijñānaṃ saṃskṛtālambanam | atastatra saṃskṛtālambanāste
            'nuśayā anuśerate |</p>
         
         
         <p class="bold">
            saṃskṛtālambanā eva parivṛtte 'nuśerate /<br />
            viśeṣo dviḥparāvṛttau vidyate 'tra na kaścana // Abhidh-d_352 //
            </p>
         
         
         <p>pūrvanītyā vātra parivṛtte 'nuśayakāryaṃ boddhavyam | dviṣparāvṛtte 'pyatra na kaścidviśeṣa
            iti draṣṭavyam ||</p>
         
         
         <p>adhunā ṣoḍaśānāṃ cittānāṃ kasya cittasya samanantaraṃ kati cittānyutpadyanta ityupadiśyate
            |</p>
         
         
         <p class="bold">
            duḥkhaṃ darśanaheyādeścittāccittāni kāminaḥ /<br />
            bhavatyanantaraṃ ṣaḍ vā tasyorddhvaṃ pañca pañca vā // Abhidh-d_353 //
            </p>
         
         
         <p>kāmadhātūpapannasya duḥkhadarśanaheyādeścittādanantaraṃ svabhūmikāni pañca, ṣaṣṭhaṃ
            ca bhāvanāprahātavyaṃ prathamadhyānasāmantakāt | sa yadā kāmadhātoścyutvā rūpadhātāvupapadyate
            tasya tatratyāni pañca bhavanti | evamārūpyeṣūpapadyamānasyārūpyāṇi pañca bhavantīti
            ||</p>
         
         
         <p class="bold">
            rūpadhātūpapannasya cittāni tu vinirdiśet /<br />
            ekaṃ vā pañca vā ṣaḍ vā sapta vā yadi vā daśa // Abhidh-d_354 //
            </p>
         
         <span class="note"><span class="it">Jaini_293</span></span>
         
         <p>tatra 'ekam'; vītarāgasyoparisāmantakādbhāvanāmayam | 'ṣaḍ'; vītarāgasya kāmāvacaraṃ
            bhāvanāprahātavyaṃ nirmāṇacittaṃ prathamadhyānaphalam | 'pañca'; svabhaumāni | 'sapta
            vā'; uparisāmantakādbhāvanāprahātavyaṃ kuśalaṃ sāsravam | 'daśa vā'; rūpebhyaḥ pracyutasya
            kāmarūpeṣūpapadyamānasyeti ||</p>
         
         
         <p class="bold">
            ārūpyadhātujātasya cittānīmāni lakṣayet /<br />
            svadhātukāni pañcaiva cyutikāle daśānyataḥ // Abhidh-d_355 //
            </p>
         
         
         <p>rūpakāmeṣūpapadyamānasya tatratyāni daśa bhavanti | svāni pañca pañcānyataḥ | gatametat
            ||</p>
         
         
         <p>idānīṃ vaktavyam | atha yadidaṃ sānuśayaṃ cittamuktaṃ tatkatham ? ityatrābhidhīyate-</p>
         
         
         <p class="bold">
            sācivyādanuśāyitvāccittaṃ sānuśayaṃ matam /<br />
            dvidhā vā kliṣṭamakliṣṭamekadhaivāpadiśyate // Abhidh-d_356 //
            </p>
         
         
         <p>dvābhyāṃ khalu prakārābhyāṃ cittaṃ sānuśayamucyate | sācivyabhāvenānuśāyitvena ca
            | tatra kliṣṭaṃ dvābhyāṃ kāraṇābhyāṃ sānuśayaṃ yadaprahīṇakleśam | akliṣṭaṃ punarekadhā
            sācivyabhāvanaiveti | tatra kliṣṭaṃ cittamanuśayaiḥ saṃprayuktairaprahīṇaiḥ sānuśayaṃ
            tadālambanaiścāprahīṇaiḥ |</p>
         
         
         <p>kathamiha yo 'nuśayo yena cittena saṃprayuktaḥ sa khalvaprahīṇastasmiṃścitte 'nuśete
            ? yāvaddhi tadanuśayānuprāptiviśeṣeṇa sā cittasantatiravaṣṭabdhā cādhiṣṭhitā ca bhavati,
            niṣyandaphalasya cānāgatasya tasyāṃ cittasantatau sabhāgaheturutpattaye kṛtāspado
            bhavati, tāvadasāvanuśayastaśmiṃścetasyanuśeta ityucyate | tasya punaḥ kleśāśīviṣasya
            prāptidraṃṣṭrāvabhaṅge kṛte vidyamāno 'pi san kleśastasmiṃścetasyanarthānutpādanāt
            sannapi saṃprayogataḥ nānuśeta ityucyate | (<span class="it">Jaini_294</span>) nityaṃ ca tadālambanato kāritrākaraṇāt, tasminnālambane mārgavidūṣaṇākāradūṣite
            ālambanato 'pi nānuśeta ityucyate | na tu kadācinmuñjeśīkāvaduddhṛtya śakyate tasmāt
            kleśaḥ cittātpṛthakkartuṃ nirnāśayituṃ vā svālambanādvā vimukhīkartum | uktaṃ hi-
            "yo dharmo yasya dharmasyālambanaṃ kadācitsa dharmastasya dharmasya nālambanam ? āha-
            na kadācit" iti | atastaccittaṃ sahāyabhāvena sānuśayaṃ sahāyabhāvasyāparityāgāt |
            na tvanuśayabhāvena sānuśayaṃ tatrānarthānutpādanāt |</p>
         
         
         <p>kataratpunaścittaṃ sānuśayam ? traidhātukaṃ pratyekaṃ pañcaprakāram | punaḥ pratyekaṃ
            dvidhā bhidyate | sarvatragāsarvatragasāsravā nāsravālambanakliṣṭākliṣṭabhedaiḥ |</p>
         
         
         <p>tatra duḥkhadarśanaprahātavyaṃ satkāyadṛṣṭisaṃprayuktam | tayā ca satkāyadṛṣṭyā tatsaṃprayuktayā
            cāvidyayā sahāyabhāvena cānuśayāne ca sānuśayam | śeṣaiḥ svanikāyikaiḥ samudayadarśanaprahātavyaiśca
            sarvatragairanuśayabhāvenaiva | śeṣarnobhayathā | evaṃ sarvaiḥ duḥkhadarśanaprahātavyaṃḥ
            samudayadarśanaprahātavyaiśca saṃprayuktaṃ cittaṃ yathāyogamabhyūhitavyam |</p>
         
         
         <p>nirodhadarśanaprahātavyaṃ mithyādṛṣṭisaṃprayuktam | tathaiva tatsaṃprayuktayā cāvidyayobhayathā
            | śeṣaiḥ svānikāyikasāsravālambanaiḥ sarvatragaiścānuśayabhāvenaiva | svānikāyikānāsravālambanaistadanyaiśca
            nobhayathā | evamanyairnirodhadarśanaprahātavyaiḥ mārgadarśanaprahātavyaiśca yathāsaṃbhavaṃ
            vaktavyam |</p>
         
         
         <p>bhāvanāprahātavyaṃ rāgasaṃprayuktam | tenaiva tatsaṃprayuktayā cāvidyayobhayathā |
            śeṣairbhāvanāprahātavyaiḥ sarvatragaiścānuśayairbhāvanairvā | anyairnobhayathā | evamanyadbhāvanāheyasaṃprayuktamapi
            yathāyogaṃ vācyam |</p>
         
         
         <p>akliṣṭantu svānikāyikaiḥ sarvatragaiścānuśayabhāvenaiva sānuśayamiti ||</p>
         
         
         <p>kaḥ punareṣāmanuśayānāṃ pravṛttyanukramaḥ ? taducyate | mohastāvat sarvakleśāgraṇī,
            tasmātkleśapuroyāyinaḥ |</p>
         
         
         <p class="bold">
            mohātsatkāyadṛktasyā antagrāhekṣaṇaṃ tataḥ /<br />
            kāṅkṣāmithyekṣaṇaṃ tasyāḥ śīlāmarśastato dṛśaḥ // Abhidh-d_357 //
            </p>
         
         <span class="note"><span class="it">Jaini_295</span></span>
         
         <p class="bold">
            rāgaḥ svadṛśi mānaśva dveṣo 'nyatra pratāyate /<br />
            jñeyaḥ pravṛttibāhulyādevameṣāmanukramaḥ // Abhidh-d_358 //
            </p>
         
         
         <p>iha tāvad bālasya pañcopādānaskandhātmake duḥkhe saṃmugdhasya phalabhūtān pañcopādānaskandhānajānataḥ
            satkāyadṛṣṭirūpajāyate | sattvajīvapudgalātmagrāhayogena | tato 'sya tacchāśvatocchedāntagrāhalakṣaṇāntagrāhadṛṣṭiḥ
            | tasyaivaṃ bhavati- yadi tāvadayaṃ nityo 'vikārī puruṣaḥ kiṃ dharmeṇa yaḥ sukhena
            nānugṛhyate, duḥkhena vā notpīḍyate | athāyamucchedadharmānityastathāpi kiṃ dharmeṇeti
            vicārayataḥ kāṅkṣotpadyate | kāṅkṣāpravṛddhyā mithyādarśanamāvahati | tadakāraṇe kāraṇābhiniveśānnihīnaṃ
            cāgrato grahaṇāt śīlavratadṛṣṭiparāmarśāvākarṣati | tato 'sya 'rāgaḥ svadṛśi mānaśca
            dveṣo 'nyatra pratāyate |'; tasya khalu mithyādarśanabhūtagrahāvedha śādaśreyasi śreyobuddhyā
            pravṛttasyānagre cāgryabuddhyabhiniviṣṭasya svapakṣe rāgo bhavati parapakṣe ca dveṣaḥ
            pravartate | ityataḥ tat 'jñeyaḥ pravṛttibāhulyādevameṣāmanukramaḥ'; ||</p>
         
         
         <p>vayaṃ tu paśyāmaḥ</p>
         
         
         <p class="bold">sadasanmitrayogāttu tadvṛttyaniyamo mataḥ /</p>
         
         <p>kalyāṇamitrapāpamitrasaṃsargāddhi prāyeṇa śraddhādīnāṃ guṇānāmeṣāṃ ca kleśānāṃ samudācārapravṛttiḥ
            ācāryāṇāmabhimateti | sa punareṣaḥ-</p>
         
         
         <p class="bold">kleśa utpadyate kaścitsaṃpūrṇaiḥ kāraṇaistribhiḥ // Abhidh-d_359 //</p>
         
         
         <p>hetuprayogaviṣayabalaiḥ kaścit tribhirutpadyate | kaścid dvābhyāmiti | (<span class="it">Jaini_296</span>) tatra hetubalaṃ sabhāgasarvatragādihetubhāvanāgatotpattaye vartamānaprāptyutsarge
            meghikādinidarśanāt | prayogabalamapyayoniśo manaskārādisaṃnidhānam | pratyayabalamaparijñātaviṣayābhāsagamanaṃ
            nidarśanamarhatparihāṇisūtramiti ||</p>
         
         
         <p>abhidharmadīpe vibhāṣāprabhāyāṃ vṛttau</p>
         
         
         <p>pañcamasyādhyāyasya dvitīyaḥ pādaḥ ||</p>
         
         <span class="note"><span class="it">Jaini_297</span></span>
         
         <p>pañcamādhyāye</p>
         
         
         <p>tṛtīyapādaḥ |</p>
         
         
         <p>atha ya ime bhagavatā traya āsravā ākhyātāḥ- "kāmāsravo bhavāsravo 'vidyāsravaśca
            |" eṣāṃ kaḥ svabhāvaḥ ? tadidamārabhyate-</p>
         
         
         <p class="bold">
            vyavidyāḥ sakalāḥ kleśāḥ kāme kāmāsravo mataḥ /<br />
            styānauddhatye ca hitvordhvaṃ samānatvādbhavāstravaḥ // Abhidh-d_360 //
            </p>
         
         
         <p>sarve hyete samānā nivṛtāvyākṛtatvādantarmukhapravṛttatvācca |</p>
         
         
         <p class="bold">avidyākhyastu mūlatvādavidyā sārvadhātukī /</p>
         
         
         <p>avidyā khalu saṃsāramūlam | uktaṃ hi bhagavatā- "avidyāpratyayāḥ saṃskārāḥ |" tathā-
            "yāḥ kāścana durgatayo 'smilloke paratra ca |</p>
         
         
         <p>sarvāstā avidyāmūlikāḥ " iti |</p>
         
         
         <p>tatra tāvatkāmāsravaḥ ekacatvāriṃśad dravyāṇi | rāgapratighamānāḥ pratyekaṃ pañcaprakāratvāt
            pañcadaśa bhavanti | vicikitsāḥ catasraḥ | dṛṣṭayo dvādaśa | daśa paryavasthānāni
            | ityetānyekacatvāriṃśad dravyāṇa kāmāsrava ityākhyāyate |</p>
         
         <span class="note"><span class="it">Jaini_298</span></span>
         
         <p>bhavāsravaḥ catuṣpañcāśad dravyāṇi | rāgamānau viṃśatiḥ | aṣṭau vicikitsāḥ | caturviṃśati
            dṛṣṭayo 'vidyāṃ hitvā | dve ca paryavasthāne styānauddhatyākhye, paratantratvāt |</p>
         
         
         <p>avidyāsravaḥ pañcadaśadravyāni | tāni piṇḍenāṣṭottaraṃ dravyaśatamāsravāṇāṃ svabhāvaḥ
            |</p>
         
         
         <p class="bold">tathaughayogā dṛgvarjjaṃ tatpṛthaktvantu pāṭavāt // Abhidh-d_361 //</p>
         
         
         <p>kāmāsrava eva khalu kāmaughaḥ kāmayogaśca | dṛṣṭī varjayitvā | dṛṣṭayastu paṭutvātpṛthagogheṣu
            yogeṣu ca vyavasthāpyante | haraṇaśleṣaṇakāryapradhānabhūtā hi dṛṣṭayaḥ | yathā hi
            sarve kleśāḥ dṛṣṭivarjyāḥ, apaharanti śleṣayanti ca (<span class="it">Jaini_299</span>) tathaivaikākinyo 'pi dṛṣṭaya iti | tadevaṃ sati kāmaugha ekānnatriṃśat dravyāṇi
            | rāgapratighamānāḥ pañcadaśa | vicikitsāścatasraḥ | daśa paryavasthānānīti |</p>
         
         
         <p>bhavaugho 'ṣṭāviṃśatirdravyāṇi | rāgamānā viṃśatiḥ | vicikitsā aṣṭau | dṛṣṭyoghaḥ
            ṣaṭtriṃśad dravyāṇi | avidyaughaḥ pañcadaśadravyāṇi | evameva yogā draṣṭavyāḥ ||</p>
         
         
         <p class="bold">
            sāvidyā dve upādāne yathāktau dve tu dṛṅmaye /<br />
            catasro 'pyekamantyaikaṃ kumārgādisamāśrayāt // Abhidh-d_362 //
            </p>
         
         
         <p class="bold">śeṣāstraidhātukāstvantye sātmabhāvapravṛttitaḥ /</p>
         
         
         <p>tatra kāmayoga eva sahāvidyayā kāmopādānaṃ catustriṃśad dravyāṇi | rāgapratighamānāvidyā
            viṃśatiḥ | vicikitsāścatasraḥ | daśaparyavasthānāni |</p>
         
         
         <p>bhavayoga eva sahāvidyayā ātmavādopādānam, aṣṭātriṃśad dravyāṇi | rāgamānāvidyāstriṃśat
            | vicikitsā aṣṭau |</p>
         
         <span class="note"><span class="it">Jaini_300</span></span>
         
         <p>dṛṣṭiyogācchīlavrataṃ niṣkṛṣya dṛṣṭyupādānaṃ triśad dravyāṇi | śīlavratopādānaṃ ṣaḍdravyāṇi
            | kasmātpunaretad dṛṣṭibhyo niṣkṛṣṭam ? 'kumārgādisamāśrayāt |'; mārgapratidvandvabhūtaṃ
            hyetadubhayapakṣavipralabhbhakaṃ ca | gṛhiṇo 'pi hyanena vipralabdhāḥ anaśanādibhiḥ
            svargamārgasaṃjñayā | pravrajitā apīṣṭaviṣayavivarjane śuddhipratyāgamanāditi |</p>
         
         
         <p>'śeṣāstraidhātukāḥ |'; dṛṣṭayo dṛṣṭyupādānam | traidhātukāśca śīlavrataparāmarśāḥ
            parāmarśopādānam | kāmāsravastu ekadhātukaḥ | bhavāsravastu dvidhātukaḥ | tasmādeva
            tat 'antyam'; dvayaṃ sārvadhātukameva | 'ātmabhāvapravṛttitaḥ |'; ātmabhāvālambanapravṛttaṃ
            khalvetaditi |</p>
         
         
         <p>te khalvete anuśayāḥ</p>
         
         
         <p class="bold">saṃyojanādibhiḥ śabdairdarśitāḥ pañcadhā punaḥ // Abhidh-d_363 //</p>
         
         
         <p>saṃyojanabandhanānuśayopakleśaparyavasthānabhedena pañcadhā bhittvoktāḥ |</p>
         
         
         <p class="bold">
            nava saṃyojanānyasminnīrṣyāmātsaryameva ca /<br />
            dravyāmarṣaṇasāmānyād dṛśaḥ saṃyojanadvayam // Abhidh-d_364 //
            </p>
         
         
         <p><span class="bold">śeṣāṇyanuśayāḥ pañca</span></p>
         
         
         <p>nava khalu sayojanāni sūtra uktāni- anunayapratighamānāvidyādṛṣṭiparāmarśavicikitserṣyāmātsaryasaṃyojanāni
            |</p>
         
         <span class="note"><span class="it">Jaini_301</span></span>
         
         <p>tatrānunayasaṃyojanaṃ traidhātuko rāgaḥ | evamanyāni yathāyogaṃ vaktavyāni | dṛṣṭisaṃyojanaṃ
            tisro dṛṣṭayaḥ parāmarśasaṃyojanaṃ dve dṛṣṭī |</p>
         
         
         <p>kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃyojanaṃ pṛthaguktam ? dve punardṛṣṭī
            parāmarśasaṃyojanaṃ pṛthagiti ? taducyate- 'dravyāmarṣaṇasāmānyād dṛśaḥ saṃyojanadvayam
            |'; aṣṭādaśadravyāṇi khalu tisro dṛṣṭayaḥ | aṣṭādaśaiva dve parāmarśadṛṣṭī | dvayośca
            nāmasāmānyam | tasmādetad dvayamekaṃ saṃyojanamuktamiti |</p>
         
         
         <p>punarapyanyatra bhagavānsaṃyojanam</p>
         
         
         <p class="bold">
            pañcadhā pañcadhā punaḥ /<br />
            jagādāvarabhāgīyamūrdhvabhāgīyameva ca // Abhidh-d_365 //
            </p>
         
         <span class="note"><span class="it">Jaini_302</span></span>
         
         <p class="bold">ādyantye dve dṛśau kāṅkṣākāmacchando dvireva yaḥ /</p>
         
         
         <p>tatra pañca saṃyojanānyavarabhāgīyāni | tadyathā- satkāyadṛṣṭiḥ śīlavrataparāmarśo
            vicikitsā kāmacchando vyāpāda iti | ete hi kāmadhātuhitatvādavarabhāgīyā ityucyante
            | avarā hi kāmadhātūretāni ca tadanuguṇāni | yasmāt</p>
         
         
         <p class="bold">dvābhyāṃ kāmānatikrāntiḥ punarānayanaṃ tribhiḥ // Abhidh-d_366 //</p>
         
         
         <p>kāmacchandavyāpādābhyāṃ kāmadhātuṃ nātikrāmati | satkāyadṛṣṭyādibhistribhiratikrānto
            'pi punarāvartate dauvārikānucarasādharmyāt |</p>
         
         
         <p>anye punarāhuḥ- tribhiḥ sattvāvaratāṃ nātikrāmati pṛthagjanatvam, dvābhyāṃ dhātvavaratāṃ
            kāmadhātumiti |</p>
         
         
         <p>yadā khalu strotaāpannasya paryādāya trisaṃyojanaprahāṇe ṣaṭ kleśāḥ prahīṇāḥ kimarthaṃ
            tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ vicikitsāṃ ca ?
            taducyate-</p>
         
         <span class="note"><span class="it">Jaini_303</span></span>
         
         <p class="bold">
            dvyekadṛggheyakāryokterdṛṣṭiheyamukhagrahāt /<br />
            sarvadṛggheyabhāktve 'pi trayametadudāhṛtam // Abhidh-d_367 //
            </p>
         
         
         <p>pravartakagrahaṇe khalu pravartyamapi gahītaṃ bhavati pradīpālokavat | tatra satkāyadṛṣṭyā
            tatpravartitāntagrāhadṛṣṭirgṛhītā | śīlavrataparāmarśeṇa dṛṣṭiparāmarśaḥ pravartitaḥ
            | vicikitsayā mithyādṛṣṭiḥ pravartitā | ato hetugrahaṇātkāryagrahaṇaṃ veditavyam |</p>
         
         
         <p>athavā trividhā kleśāḥ- ekaprakārāḥ, dviprakārāḥ, catuṣprakārāśca | tatra satkāyadṛṣṭyā
            ekaprakārā gṛhītāḥ | śīlavrataparāmarśena dviprakārāḥ | vicikitsayā catuṣprakārāḥ
            gṛhītā bhavantīti ||</p>
         
         
         <p>vayaṃ brūmaḥ-</p>
         
         
         <p class="bold">
            sarvānarthanidānatvānmārgapratyarthibhāvataḥ /<br />
            tathyohāvidhuratvācca trisaṃyojanadeśanā // Abhidh-d_368 //
            </p>
         
         
         <p>satkāyadṛṣṭiḥ khalu sarvānarthamalānāṃ kleśasya ca bhavatrayasya ca mūlam | atastayotkhātayā
            sarvānarthavṛkṣasyotsādanaṃ bhavati | mārgasya ca sadbhūtasya pratyarthibhūtaḥ kumārgāvalambī
            śīlavrataparāmarśaḥ | tena prahīṇena sanmārgeṇa mokṣapurapraveśo bhavati | samyagdṛṣṭyādimārgapratipattipratibandhabhūtā
            ca vicikitsā | (<span class="it">Jaini_304</span>) tayā prahīṇayā samyagdṛṣṭisaṃkalpapuraḥsaro mārgo nirvibandhaḥ pravartate | ityaṣṭāśītyanuśayaprahāṇe
            'pi sati trayāṇāmeva grahaṇam |</p>
         
         
         <p>vaibhāṣāḥ punaḥ paśyanti- mokṣāntarāyāḥ trayodbhāvanāḥ | yathā khalu trayo 'ntarāyā
            mārgagamane bhavantyagantukāmatānyamārgagrahaṇaṃ mārgabahutvasaṃdehācca mārgagamanāpratipattiḥ
            | evaṃ mokṣagamane trayo 'ntarāyā bhavanti | satkāyadṛṣṭyā mokṣāduttrāsaṃ gatasyāgantukāmatā
            bhavati | śīlavrataparāmarśenānyamārgagrahaṇāt mārgavibhrāntiḥ | vicikitsā mārgasaṃśaye
            sati mārgāpratipattirityeṣāṃ mokṣagamanāntarāyāṇāṃ prahāṇaṃ strotaāpannasya dyotayadbhagavānkleśatrayasyaiva
            grahaṇamakārṣīditi ||</p>
         
         
         <p>yathā ca pañcavidhamavarabhāgīyaṃ saṃyojanamuktavāṃstathā pañcordhvabhāgīyānisaṃyojanānyākhyātavān
            sūtre |</p>
         
         
         <p class="bold">dvau rūpārūpajau rāgau mānamohoddhavāstrayaḥ /</p>
         
         
         <p>pañca khalurdhvabhāgīyāni saṃyojanāni | tadyathā- rūparāgaḥ, ārūpyarāgaḥ, auddhatyam,
            māno 'vidyā ca | eṣāmaprahīṇānāṃ ūrdhvadhātudvayaṃ nātikrāmanti sattvāḥ | samāptaḥ
            saṃyojanādhikāraḥ |</p>
         
         
         <p>bandhanānīdānīmucyante | trīṇi bandhanāni | rāgo bandhanaṃ dveṣo moho (<span class="it">Jaini_305</span>) bandhanam | ebhistraidhātukāḥ sattvāḥ saṃsāracārake baddhāḥ yathāyogam | kasmātpunaretāni
            bandhanānītyuktāni ? taducyate-</p>
         
         
         <p class="bold">trivedanānuśāyitvād dṛḍhatvādbandhanatrayam // Abhidh-d_369 //</p>
         
         
         <p>trivedanāvaśātkhalu bandhanatrayamuktam | tatra sukhāyāṃ vedanāyāṃ rāgo 'nuśerate
            | duḥkhāyāṃ dveṣaḥ | aduḥkhāsukhāyāṃ mohaḥ | ete ca trayo mūlakleśāḥ ṣaḍvijñānabhaumāḥ
            pañcaprakārāḥ | tasmādete dṛḍhatvād bandhanaśabdenoktāḥ ||</p>
         
         
         <p>punaranye bhagavatā sūtre-</p>
         
         
         <p class="bold">
            dvipakṣagranthanād granthāścatvāraḥ samudāhṛtāḥ /<br />
            abhidhyākhyāstathā dveṣaḥ parāmarśadvayaṃ tathā // Abhidh-d_370 //
            </p>
         
         
         <p>tatra gṛhī abhidhyayā viṣayeṣu grathitastadvyāghātakartṛṣu vivādamārabhamāno dveṣeṇānubadhyate
            | pravrajitaḥ śīlavrataparāmarśagrathitastadapavādaśravaṇādidameva satyamiti satyābhiniveśaparāmarśena
            dṛṣṭiparāmarśākhyena badhyate | iti catvāro bhavanti ||</p>
         
         
         <p>uktāḥ kleśāḥ |</p>
         
         <span class="note"><span class="it">Jaini_306</span></span>
         
         <p class="bold">
            upakleśāstu vijñeyāḥ saṃrambhādyā yathoditāḥ /<br />
            sarve vā caitasāḥ kliṣṭāḥ saṃskāraskandhasaṃjñitāḥ // Abhidh-d_371 //
            </p>
         
         
         <p>ye tāvatkhalu kleśā upakleśā api te cittopakleśanāt | iha tu paryavasthānakleśamalasaṃgṛhītāḥ
            kṣudrakavastukoddiṣṭā veditavyāḥ | ye 'pi cānye caitasikāḥ saṃskāraskandhasaṃgṛhītāḥ
            te 'pyupakleśā ityākhyāyante ||</p>
         
         
         <p>ke punaste kleśamalāḥ kāni vā paryavasthānāni ? tatra tāvat-</p>
         
         
         <p class="bold">mūlakleśamalāstvanye ṣaḍupakleśasaṃjñitāḥ /</p>
         
         
         <p>ta ime ucyante-</p>
         
         
         <p class="bold">śāṭhyopanāhapradāśamāyāmadaviheṭhanāḥ // Abhidh-d_372 //</p>
         
         <span class="note"><span class="it">Jaini_307</span></span>
         
         <p>tatra cittakauṭilyaṃ śāṭhyaṃ cittasyānṛjutā vakrībhāvaḥ | upanāhaḥ pratighaniṣyando
            vairānubandhakṛdrandhrāvadhānatā | santoṣyamānasyāpyadharmadṛḍhagrāhitā pradāśaḥ |
            parābhisandhānāya mithyopadarśanakārī paravañcanāmāyā | cittasmayo madaḥ | saturūpakulabalabhogayauvanārogyaparijanasaṃpattisaṃrāgajaḥ
            pramādāspadaṃ vividhendriyavibhramotpādajanakaḥ | sattvavyāpādo vihiṃsā viheṭhanetyarthāntaram
            | uktāḥ ṣaṭ kleśamalāḥ ||</p>
         
         <span class="note"><span class="it">Jaini_308</span></span>
         
         <p>daśa paryavasthānānyucyante |</p>
         
         
         <p class="bold">
            mrarkṣyerṣyāhryanapatrāpyastyānamiddhoddhavakrudhaḥ /<br />
            mātsaryaṃ kukṛtatvaṃ ca daśadhā paryavasthitiḥ // Abhidh-d_373 //
            </p>
         
         
         <p>ete hyanubandhādārḍhyānnānuśayāḥ | na hyeṣāmanubandhadārḍhyamastyanuśayāstu dṛḍhānubandhāḥ
            | tasmādetāni kālāntaramātraṃ cittaparyavasthāpanāt paryavasthānānītyucyante |</p>
         
         
         <p>avadyaṃ chādayataḥ cittāpalepo mrakṣaḥ, cittaṃ mrakṣayatīti mrakṣaḥ | parasampattyamarṣaṇamīrṣyā
            | akāryaṃ kurvataḥ svātmānamavekṣyālajjanāhrīḥ | (<span class="it">Jaini_309</span>) paramapekṣyālajjanānapatrāpyam | kāyākarmaṇyatā styānaṃ tandrīparyāyavacanam | kāyacittākarmaṇyatā
            middhaṃ cittābhisaṃkṣepaḥ svapnākhyaḥ, sa tu kliṣṭa eva paryavasthānam | cittāvyupaśāntirauddhatyam
            | parāpakāranimittodbhavo 'parityāgayogena caṇḍībhāvaḥ krodhaḥ | svavastunyāgraho
            mātsaryam, matto mā saredetaditi niruktiḥ | kukṛtabhāvaḥ kaukṛtyam | ityenāni daśa
            paryavasthānāni ||</p>
         
         
         <p>athaiṣāmupakleśamalaparyavasthānānāṃ kaḥ kasya rāgādermūlakleśasya niṣyandaḥ ? tadidamārabhyate
            ||</p>
         
         
         <p class="bold">ebhyo 'nunayaniṣyandā āhrīkyauddhatatādayaḥ /</p>
         
         
         <p>ime khalūpakleśāḥ rāganiṣyandāḥ | yaduta- ahrīkyauddhatyamadamātsaryakuhanālapanānaimittikatānaiṣpeśikatā
            lābhena lābhasya niścikīrṣatā pāpecchatā mahecchatecchasvitā kāmajñātijanapadavitarkapāpamitratādayaḥ
            |</p>
         
         <span class="note"><span class="it">Jaini_310</span></span>
         
         <p>tatrāhrīkyānapatrāpyamadā vyākhyātalakṣaṇāḥ | lābhasatkārayaśolobhādabhūtaguṇadarśanārthamīryāpathavikalpakṛccaittaviśeṣaḥ
            kuhanā | lābhādyarthameva guṇapriyālapanakṛllapanā | upakaraṇārthitvanimittadarśanakṛccaittaviśeṣo
            naimittakatā | paraguṇavaddoṣavacananiṣpeṣaṇakṛdeva caitasiko naiṣpeṣikatā | labdhalābhakhyāpanenānyalābhaniścakīrṣaṇatā
            lābhena lābhasya niścikīrṣatā | parairabhūtaguṇasambhāvanecchā pāpecchatā | lābhasatkāraparivāraprārthanā
            mahecchatā |</p>
         
         
         <p>lobhātparairbhūtaguṇasambhāvanecchā icchasvitā | kāmarāgapratisaṃyukto vitarkaḥ kāmavitarkaḥ
            | jñātisnehaparītasya tadāvāhavivāhakṛṣivaṇigrājasevādīnāṃ gṛhasandhāraṇamupajīvanopāyānāṃ
            rājataskarādibhayapraśamanopāyānāṃ ca vitarkāṇāṃ vitarkaḥ jñātivitarkaḥ | paryāptajīvitopakaraṇāparituṣṭasya
            lokamitratā, chandarāgāpahṛtacetasasteṣāṃ janapadānāṃ bhūmiramaṇīyatāsubhikṣakṣematāpracuragorasekṣuvikāragodhūmaśālyādīnāṃ
            vitarkaṇājjanapadavitarkaḥ śīladṛṣṭyācāravipannānāṃ ratikṛtā saṃsevā pāpamitratā |</p>
         
         
         <p class="bold">mrakṣānapatrapāstyānamiddhādyā mohasaṃbhavāḥ // Abhidh-d_374 //</p>
         
         
         <p>tatra 'mrakṣānapatrapāstyānamiddhāḥ'; | 'ādi'grahaṇāllayaḥ, amanasikārodanādaratā,
            daurvacasyaṃ tandrī bhaktāsamatetyevamādayaḥ |</p>
         
         
         <p>tatra layonāma doṣaguṇatyāgārjanaṃ prati ātmaparibhavajaścittasaṃkocaḥ | kuśalāsamanvāhāra
            audāsīnyayogeṇāmanasikāraḥ | guṇeṣu guṇavatsu cābahumānavṛttiranādaratā | (<span class="it">Jaini_311</span>) dharmānuśāstṛṣu sāsūyitapratimantrakṛddaurvacasyam | jṛmbhikodgamādakṣivartmastambhanidrāspadaḥ
            caittaviśeṣaḥ styānākhyā tandrī | kuśalapakṣānukūlabhojanasamatāprativedhaścetaso
            bhaktāsamatā ||</p>
         
         
         <p class="bold">kaukṛtyaṃ vicikitsotthaṃ krodhādyā dveṣasambhavāḥ /</p>
         
         
         <p>kaukṛtyaṃ khalu yathoktalakṣaṇaṃ vicikitsāsamutthitam | krodhādyā dveṣaniṣyandāḥ |
            'ādi'śabdādīrṣyākṣāntyupanāhapradāśasaṃrambhādayaḥ |</p>
         
         
         <p>tatrerṣyā pūrvoktalakṣaṇā | sahyāsahiṣṇutākṣāntiḥ | randhrāvadhānānivṛttirupanāhaḥ
            | saṃtoṣamānasyāpyadṛḍhagrāhitā pradāśaḥ | parānvimardiṣataḥ pāṇipādauṣṭhakapolaśarīrakampayonirbhrāntamanasaḥ
            kṣobhaḥ saṃrambhaḥ | nimittamātreṇa sātatyaviheṭhanakṛcchṛṅgī | nistanato 'bhīkṣṇavivādakṛtyaṃ
            stambhanatā | kāmyānviṣayānanusmarato rativiparītamanasaḥ pravṛttiraratiḥ | cittāpaiśalyamanārjavatā
            | vyāpādārtha prayukto vitarko vyāpādavitarkaḥ | vihiṃsāsaṃprayukto vitarkaḥ vihiṃsāvitarkaḥ
            |</p>
         
         
         <p class="bold">pramādastambhamārdva(?)kṣya māyāśāṭhyavijṛmbhikāḥ // Abhidh-d_375 //</p>
         
         
         <p class="bold">kāyaduṣṭhūlatādyāśca jñeyā vyāmiśrasambhavāḥ /</p>
         
         
         <p>tatra doṣapravaṇasya guṇānabhisaṃmukhyaṃ pramādaḥ | pūjārheṣvasaṃnatiḥ stambhaḥ |
            parānurodhātpāpānuvṛttikṛccaitto mārdvakṣyam(?) | parābhisandhānāya mithyopadarśanakṛccaitto
            māyā | cittakauṭilyaṃ śāṭhyam | kleśasamutthitaḥ kāyasyānamanavinamanakṛccaitto vijambhikā
            | kleśakṛtā vividhālambanasaṃjñā nānātvasaṃjñāḥ | ativīryabhaktāsamatānirjātakāyavaiṣamyābādhaḥ
            kāyadauṣṭhulyam | kalyāṇamitrāṇāṃ guṇeṣvananuśikṣā asabhāgānuvartanatā | kleśasamutthā
            parasampadvitarkaṇā, parodayapratisaṃyukto vitarkaḥ | ityevamādayo vyāmiśrasamutthitā
            draṣṭavyāḥ |</p>
         
         
         <p class="bold">pradāśo dṛkparāmarśaniṣyandaḥ śaṭhatā dṛśaḥ // Abhidh-d_376 //</p>
         
         
         <p>pūrvoktalakṣaṇaḥ pradāśaḥ parāmarśaniṣyandaḥ | śāṭhyaṃ dṛṣṭisamutthitamiti ||</p>
         
         
         <p>atha kaḥ kleśaḥ kayā vedanayā saṃprayujyate ? tadidamārabhyate-</p>
         
         <span class="note"><span class="it">Jaini_312</span></span>
         
         <p class="bold">saumanasyena rāgasya saṃprayogaḥ sukhena ca /</p>
         
         
         <p>rāgaḥ khalu sukhasaumanasyābhyāṃ saṃprayuktaḥ |</p>
         
         
         <p class="bold">dveṣasya daurmanasyena duḥkhena ca nigadyate // Abhidh-d_377 //</p>
         
         
         <p>saṃyoga iti vartate | pratighaḥ khalu duḥkhadaurmanasyābhyāṃ saṃprayuktaḥ ||</p>
         
         
         <p><span class="bold">sarvairmohasya</span></p>
         
         
         <p>mohasya tu pañcabhirapīndriyaiḥ saṃprayogaḥ |</p>
         
         
         <p class="bold">vittibhyāṃ caitasībhyāmasaddṛśaḥ /</p>
         
         
         <p>mithyādṛṣṭirhi daurmanasyasaumanasyābhyāṃ saṃprayujyate, pāpakarmaṇāṃ puṇyakarmaṇāṃ
            ca yathākramam |</p>
         
         
         <p><span class="bold">kāṅkṣā ca daurmanasyena</span></p>
         
         
         <p>sāṃśayito hi niścayākāṅkṣī daurmanasyena saṃbadhyate |</p>
         
         
         <p class="bold">śeṣāṇāṃ sumanastayā // Abhidh-d_378 //</p>
         
         
         <p>śeṣāstvanuśayāḥ- catasro dṛṣṭayaḥ, mānaśca | harṣākāravṛttitvātsaumanasyena saṃprayuktāḥ
            ||</p>
         
         
         <p><span class="bold">upekṣayā tu sarveṣām</span></p>
         
         
         <p>sarve 'pyaviśeṣeṇānuśayā upekṣayā saṃprayujyante | pravāhacchedakāle khalu kleśānāmavaśyamupekṣā
            saṃmukhībhavati |</p>
         
         
         <p class="bold">kāmāptānāmayaṃ vidhiḥ /</p>
         
         <span class="note"><span class="it">Jaini_313</span></span>
         
         <p>kāmāvacarāṇāṃ khalvanuśayānāmeṣa vidhiḥ draṣṭavyaḥ |</p>
         
         
         <p class="bold">ito 'nyadhātujānāṃ tu pratibhūmyantaraṃ svakaiḥ // Abhidh-d_379 //</p>
         
         
         <p>yasyāṃ yasyāṃ bhūmau yāvantīndriyāṇi santi tatrāpi cāturvijñānakāyikāścāturvijñānakāyikairmanobhūmikā
            manobhūmikaireva yathāsaṃbhavam ||</p>
         
         
         <p>uktāḥ kleśānāmindriyasaṃprayogaḥ | upakleśānāmucyate-</p>
         
         
         <p class="bold">
            īrṣyayā daurmanasyena kaukṛtyasya tathā krudhaḥ /<br />
            pradaṣṭeścopanaddheśca vihiṃsāyāstathaiva ca // Abhidh-d_380 //
            </p>
         
         
         <p>daurmanasyena khalvīrṣyākaukṛtyakrodhapradāśopanāhavihiṃsāḥ saṃprayujyante ||</p>
         
         
         <p class="bold">mātsaryaṃ daurmanasyena saumanasyena kasyacit /</p>
         
         
         <p>prārthyamāno hyaprayacchan parasya jahrīyamāno durmanāyate | kecitpunaḥ vyācakṣate-
            saumanasyena saṃprayujyate lobhānvayatvena harṣākāravartitvāt |</p>
         
         
         <p class="bold">dvābhyāṃ māyā tathā śāṭhyaṃ mrakṣo middhaṃ tathaiva ca // Abhidh-d_381 //</p>
         
         
         <p>daurmanasyasaumanasyābhyāṃ māyāśāṭhyamiddhāni saṃprayujyante | kadāciddhi sumanāḥ
            paraṃ vañcayate | kadāciddurmanāḥ | evaṃ yāvatsvapīti ||</p>
         
         
         <p class="bold">madastu sumanaḥskandhasukhābhyāṃ saṃprayujyate /</p>
         
         
         <p>tṛtīye dhyāne sukhenādhastātsaumanasyenordhvaṃ copekṣayā | 'tu'śabdasya viśeṣaṇatvādayaṃ
            viśeṣo labhyate |</p>
         
         
         <p class="bold">āhrīkyamanapatrāpyaṃ styānauddhatye ca pañcabhiḥ // Abhidh-d_382 //</p>
         
         <span class="note"><span class="it">Jaini_314</span></span>
         
         <p>pañcabhirapīndriyaiḥ āhrīkyānapatrāpyastyānauddhatyāni saṃprayujyante | eṣāṃ caturṇāṃ
            paryavasthānānāmakuśalamahābhūmikatvāt kleśamahābhaumikatvācca ||</p>
         
         
         <p>idamidānīṃ vaktavyam | ka eṣāṃ kiṃ prahātavyaḥ ? yāni tāvaddaśa paryavasthānāni tebhyaḥ-</p>
         
         
         <p class="bold">āhrīkyamanapatrāpyaṃ styānamiddhaṃ tathoddhavaḥ // Abhidh-d_383 //</p>
         
         
         <p>..........abhidharmadīpe vibhāṣāprabhāyāṃ vṛttau pañcamādhyāyasya tṛtīyaḥ pādaḥ ||</p>
         
         
         <p>..........pañcamodhyāyaḥ samāptaḥ ||</p>
         
         <span class="note"><span class="it">Jaini_315</span></span>
         
         <p>ṣaṣṭho 'dhyāyaḥ</p>
         
         
         <p>prathamaḥ pādaḥ.....
            ..............rvaudārikam | atastutpūrvam | tato vedanāsmṛtyupasthānaṃ dvābhyāṃ sthūlataraṃ
            vedanāskandhavat | tataḥ cittasmṛtyupasthānaṃ rūpādiprativijñaptisvābhāvyātsulakṣam
            | dharmāstu saṃjñācetanādyā saṃprayuktāḥ, prāptyādayaḥ viprayuktāḥ, saṃskṛtāśca paramasūkṣmāstasmādante
            dharmasmṛtyupasthānam | ata evotpattikramopi tathaiva |</p>
         
         <span class="note"><span class="it">Jaini_316</span></span>
         
         <p>prāyeṇa hi sattvāḥ rūpādyupabhogaratatvāt mokṣavimukhā bhavanti vedanābhinanditvāt,
            sā cābhinandanā cittasyādāntatvāt | taccādāntatvaṃ rāgādibhiḥ | śraddhādibhiśca dāntatvaṃ
            bhavati |</p>
         
         
         <p>catuṣṭvamapi caturviparyāsapratipakṣatvāt | aśucau śucisaṃjñāviparyāsapratipakṣo hi
            kāyaparīkṣā | duḥkhe sukhasaṃjñāviparyāsapratipakṣo vedanāparīkṣā | anitye nityasaṃjñāviparyāsapratipakṣaścittaparīkṣā,
            cittasya laghuparivartitvāt | anātmanyātmasaṃjñāviparyāsapratipakṣo dharmaparīkṣā
            | dharmasmṛtyupasthānasya vaicitryādekātmasaṃjñāviparyāso nivartate | 'ādi'śabdāccaturāhārapañcaskandhapratipakṣatvādyathāyogam
            ||</p>
         
         
         <p>sa tadānīṃ yogācāraḥ</p>
         
         
         <p class="bold">samastālambināntyena tānvettyadhruvatādibhiḥ /</p>
         
         
         <p>sambhinnālambanaṃ hi dharmasmṛtyupasthānaṃ tricatuṣpañcaskandhālambanatvāt | (<span class="it">Jaini_317</span>) pañcaskandhālambanameva tu sāmānyālambanamiti nirdiśyate | tena tu catvāryapi smṛtyupasthānānyabhisamasyānityato
            duḥkhataḥ śūnyato 'nātmataśceti caturbhirākāraiḥ pratyavekṣate | tataḥ punaryogī kāyaṃ
            paramāṇusaṃghātakṣaṇasantānabhedena prabhidya paramāṇuśaḥ kṣaṇaśaśca nirīkṣate | kalalādīnāṃ
            vā bījādyaśucyaṅgāni pṛthaṅmiśrībhūtāni ca yogī rūpāṇi nimitteṣu paśyati | tadūrdhvaṃ
            tasyānityatvādibhiḥ sāmānyalakṣaṇena yathāyogaṃ sarvadharmakajātīyatvādhimokṣe satyahaṃkāramamakāraviṣkambhanaprahāṇaṃ
            bhavati | tanprahāṇādrāgādayopi doṣāḥ śrutacintāmayābhyāṃ jñānābhyāṃ viṣkambhyante
            |</p>
         
         
         <p>katamena punaratra smṛtyupasthānena kleśātyantakṣayo bhavati ? brūmaḥ |</p>
         
         
         <p class="bold">kleśātyantakṣayo 'ntyena saṃbhinnālambanena vā // Abhidh-d_384 //</p>
         
         <span class="note"><span class="it">Jaini_318</span></span>
         
         <p>saṃsargasmṛtyupasthānena khalu 'saṃbhinnālambanena atyantakleśaprahāṇaṃ kriyate |
            'vā'; śabdo vikalpārthaḥ ||</p>
         
         
         <p>yasmāt-</p>
         
         
         <p class="bold">asaṃbhinnārtha viṣayaṃ trayametad dvidheṣyate /</p>
         
         
         <p>sāsravānāsravabhedāt | tataḥ punaḥ skandhānanityādinā</p>
         
         
         <p class="bold">tasyaivaṃ paśyataḥ sākṣādudayavyayadarśanam // Abhidh-d_385 //</p>
         
         
         <p class="bold">skandheṣu jāyate paścāccakrabhramarikādivat /</p>
         
         <span class="note"><span class="it">Jaini_319</span></span>
         
         <p>eṣā ca smṛtyupasthānakuśalamūlaniṣṭhā | tasya khalvanityākāramabhyasyataḥ sarvasaṃskāreṣu
            pratikṣaṇamudayavyayadarśanamutpadyate, 'cakrabhramarikādivadi'ti |</p>
         
         
         <p class="bold">sa pratītyasamutpādaṃ skandhānāṃ pratyavekṣate // Abhidh-d_386 //</p>
         
         
         <p>tasya pratikṣaṇaṃ utpādavyayaṃ paśyataḥ evaṃ bhavati- kathaṃ caite saṃskārāḥ santānena
            pravartante nocchidyante | sa pratītyasamutpādaṃ paśyati traiyadhvikānāṃ saṃskārāṇāṃ
            hetuphalasambandhaniyamāvasthitānām | tataḥ punaḥ pratītyasamutpādam ||</p>
         
         
         <p class="bold">
            satyeṣu pātayitvataṃ tadā kaścitparīkṣate /<br />
            tadanityatvaduḥkhatve samavetya tataḥ punaḥ // Abhidh-d_387 //
            </p>
         
         
         <p>ekaikamaṅgaṃ satyeṣu pātayitvānityato duḥkhataśca pratyavekṣya</p>
         
         
         <p class="bold">
            akartṛkānnirīhāṃśca pratyayādhīnasaṃbhavān /<br />
            dṛṣṭvā sarveṣvanātmeti tattvākāraṃ niṣevate // Abhidh-d_388 //
            </p>
         
         
         <p>tatra svatantrakartṛvirahitvācchūnyānpaśyati svavaśena vinā sahakāribhiḥ pratyayaiḥ
            kriyākaraṇāt, parādhīnajanmatvāccānātmānaṃ paśyati 'dṛṣṭvā sarveṣvanātmeti tattvākāraṃ
            niṣevate'; ||</p>
         
         
         <p>tadabhyasyataḥ</p>
         
         
         <p class="bold">anadhiṣṭhātṛkatvaṃ ca pāratantryaṃ ca paśyataḥ /</p>
         
         
         <p>na hyatra kaścitpuruṣo vā parameṣṭhī veśvaraḥ svatantraścaikaśca vidyate, paratantrajanmaprasarā
            eva sarvasaṃskārāḥ svasāmānyalakṣaṇādhiṣṭhitasvabhāvāḥ, iti parīkṣyamāṇasya</p>
         
         
         <p class="bold">sarvadharmeṣu nairātmye sthirā buddhiḥ pravartate // Abhidh-d_389 //</p>
         
         
         <p>yathoktam-</p>
         
         
         <p>
            "sarvadharmā anātmānaḥ paśyati prajñayā yadā |<br />
            tadā nirvidyate duḥkhādeṣa mārgo viśuddhaye || "
            </p>
         
         <span class="note"><span class="it">Jaini_320</span></span>
         
         <p>atha kasmādiha śūnyākāro na deśitaḥ ? taducyate-</p>
         
         
         <p class="bold">
            svabhāvenāviśūnyatvād dharmamudrā udāhṛtā /<br />
            taduktyā ca taduktatvācchūnyākāro na deśitaḥ // Abhidh-d_390 //
            </p>
         
         
         <p>na khalu saṃskārāḥ svabhāvena śūnyāḥ pṛthivyaptejovāyuprabhṛtīnāṃ kāṭhinyādilakṣaṇasya
            dhṛtyādikriyāyāśca pratyakṣatvāt | rāgādīnāṃ doṣāṇāṃ śraddhādīnāṃ ca guṇānāṃ cittamālyaśuddhikaraṇasāmarthyāt
            | teṣāṃ ca sāmarthyaṃ yathā dravyāṇāṃ harītakīcitrakadantīprabhṛtīnāṃ rasavīryavipākaprabhāvādidarśanāta
            sasvabhāvaprabhāvāḥ sarvadharmāḥ dharmamudrāyāśca 'śūnyākāro'; noktaḥ | tasmādihāpi
            nocyate | athavātaduktyā ca tadukteḥ |'; anātmākāroktyā ca śūnyatāpyuktā bhavati ||</p>
         
         
         <p>tadevaṃ nairātmye sthiramatiḥ</p>
         
         
         <p class="bold">
            gotradvārasamūhādīn dhātvādīnāṃ yathāyatham /<br />
            svasādhāraṇacihnābhyāṃ sadatopaparīkṣate // Abhidh-d_391 //
            </p>
         
         
         <p>dhātvāyatanaskandheṣu svasāmānyalakṣaṇaparicchinneṣu</p>
         
         
         <p class="bold">
            pratiskandhaṃ tatastasya svābhāvyādiṣu tattvataḥ /<br />
            krameṇa jāyate paścātkauśalaṃ sthānasaptake // Abhidh-d_392 //
            </p>
         
         
         <p>"rūpaṃ yathābhūtaṃ prajānāti rūpasamudayaṃ rūpanirodhaṃ rūpanirodhagāminīṃ pratipadaṃ
            rūpasyāsvādaṃ rūpasyādīnavaṃ rūpasya niḥsaraṇamevaṃ yāvadvijñānasya |" uktaṃ hi bhagavatā-
            'saptasthāne kuśalo bhikṣuḥ trividhārthopaparīkṣī kṣipramevāsravakṣayaṃ karoti" iti
            ||</p>
         
         
         <p>abhidharmadīpe vibhāṣāprabhāyāṃ vṛttau ṣaṣṭhasyādhyāyasya prathamaḥ pādaḥ ||</p>
         
         <span class="note"><span class="it">Jaini_321</span></span>
         
         <p>ṣaṣṭhādhyāye</p>
         
         
         <p>dvitīyapādaḥ |</p>
         
         
         <p>tasyedānīṃ yoginaḥ smṛtyupasthānādiṣu kuśalamūleṣu dṛṣṭapūrvaṃ jñeyaṃ satyākāravyavasthānenānucitaśrutacintāmayākārasamudācāranyāyena</p>
         
         
         <p class="bold">
            nirmathnataḥ krameṇāsya duḥkhasatyabhavāraṇim /<br />
            śraddhāvīryasahāyasya tattvajñānānalārthinaḥ // Abhidh-d_393 //
            </p>
         
         
         <p class="bold">
            ākārapatitaṃ jñānaṃ tataḥ śamaniyāmakam /<br />
            bhāvanāmayamūṣmākhyaṃ jāyate sānuvartakam // Abhidh-d_394 //
            </p>
         
         
         <p>tatkhalūṣmagataṃ prakarṣitatvāt ṣoḍaśākāram, pratisatyaṃ caturākāratvāt, sāmānyaṃ
            dharmasmṛtyupasthānaṃ bhaviṣyasyāryamārgāgnernimittabhūtaṃ dhūmāgnivat | tasmiṃśca
            labdhe śamaḥ pratyāsannībhavati | atastat 'śamaniyāmakaṃ bhāvanāmayam'; iti | dhyānasaṃvarāśritasamādhibalena
            dṛḍhībhāvāccittaṃ bhāvayati campakapuṣpatilatailavaditi | 'sānuvartakaṃ'; ca pañcaskandhasvabhāvaṃ
            nairātmyabuddhiparitoṣāccānuskandhaśaḥ prasāda utpadyate- skandhamātrakamevedaṃ satkāyadṛṣṭervastubhūtaṃ
            nātrātmāstyātmīyaṃ vā ||</p>
         
         
         <p class="bold">
            tatastathaiva mūrdhāno mithyādṛṣṭyupaghātinaḥ /<br />
            ūṣmabhyo 'dhikasāmarthyādratnaśraddhāvivardhinaḥ // Abhidh-d_395 //
            </p>
         
         
         <p>tadūrdhvaṃ tato mūrdhānastathaiva ṣoḍaśākārāḥ | teṣāṃ punarayaṃ viśeṣaḥ | (<span class="it">Jaini_322</span>) mithyādṛṣṭiśaktyupaghātitvam, tadupaghātāt kuśalamūlāni na samucchindanti | ūṣmabhyo
            'dhiko viśeṣaḥ ratnatrayaśraddhāvivardhinaśca | teṣu khalvadhimātreṇa buddhādiṣu ratneṣu
            triṣvākārataḥ prasādo 'bhivardhate, na skandhaśaḥ, prāgevoṣmagateṣu tadbuddhiparitoṣāt
            | mūrdhasū..............</p>
         
         <span class="note"><span class="it">Jaini_323</span></span>
         
         <p class="bold">........netvasminnubhayatrāpi paścimā // Abhidh-d_396 //</p>
         
         
         <p>vinyāse vivardhane caiva dharmasmṛtyupasthānaṃ pratyutpannaṃ tadeva cānāgataṃ bhāvyate
            ||</p>
         
         
         <p class="bold">bhāvyate skandhadṛktvādau na tannirvāṇadarśinaḥ /</p>
         
         
         <p>na khalu skandhoparamadarśinaḥ skandhamatirbhāvyate |</p>
         
         
         <p class="bold">ākārāṃstulyajātīyān sarvatrātra tu nirdiśet // Abhidh-d_397 //</p>
         
         
         <p>yādṛśāḥ pratyutpannāstādṛśā evānāgatā bhāvyante ||</p>
         
         
         <p class="bold">
            draṣṭavyānyatarā tābhyaḥ pratyutpannā vivardhane /<br />
            catasṛbhyastvanyatamā pratyutpannā vivardhane // Abhidh-d_398 //
            </p>
         
         <span class="note"><span class="it">Jaini_324</span></span>
         
         <p class="bold">
            anāgatāstu bhāvyante catasro 'pyatra niścayāt /<br />
            mokṣe 'ntye saṃmukhībhūtāḥ samagrāḥ khalvanāgatāḥ // Abhidh-d_399 //
            </p>
         
         
         <p>nirodhe tu pratyutpannaṃ dharmasmṛtyupasthānaṃ catvāri tvanāgatāni bhāvyante ||</p>
         
         
         <p class="bold">ākārāḥ khalu sarvepi bhāvyante gotralābhataḥ /</p>
         
         
         <p>gotrāṇi khalu labdhāni nirodhasatyato 'tra ṣoḍaśāpyākārā bhāvyante |</p>
         
         
         <p class="bold">gotralābhe tu vijñeyā sabhāgākārabhāvanā // Abhidh-d_400 //</p>
         
         
         <p>prathamayoḥ satyayoḥ gotrāṇi ālambanāni | tenātra na visabhāgākārabhāvanā ||</p>
         
         
         <p class="bold">
            sarvatrākiraṇe mūrdhno nirodhākiraṇaidhane /<br />
            dharmākhyāḥ saṃmukhībhūtāścatasraḥ khalvanāgatāḥ // Abhidh-d_401 //
            </p>
         
         
         <p>mūrdhākāravinyāse 'nirodhākiraṇaidhane'; ca dharmasmṛtyupasthānaṃ pratyutpannam, catvāryanāgatāni
            bhāvyante ||</p>
         
         
         <p class="bold">
            ākārāḥ sakalāstatra bhāvyante gotralābhataḥ /<br />
            sarvābhyo 'nyatarotpannāḥ satyatrayavivardhane // Abhidh-d_402 //
            </p>
         
         <span class="note"><span class="it">Jaini_325</span></span>
         
         <p class="bold">
            anāgatāścatasrastu bhāvyante tatra niścayāt /<br />
            ākārāḥ sakalā jñeyāḥ kṣāntivinyasane śṛṇu // Abhidh-d_403 //
            </p>
         
         
         <p class="bold">
            sarvatrāntyāḥ samutpannāścatasraḥ khalvanāgatāḥ /<br />
            ākārāḥ sakalāstatra bhāvyante cāpyanāgatāḥ // Abhidh-d_404 //
            </p>
         
         
         <p class="bold">
            pratyutpannāgryadharmeṣu dharmākhyā smṛtyupasthitiḥ /<br />
            anāgatāstu bhāvyante catastrasteṣu niścayāt // Abhidh-d_405 //
            </p>
         
         
         <p class="bold">
            ākārāḥ khaluḥ catvāro dṛṅmārgasadṛśatvataḥ /<br />
            yathoṣmakiraṇe tadvad draṣṭavyaṃ dṛṣṭivartmani // Abhidh-d_406 //
            </p>
         
         
         <p class="bold">
            antyāṃ mārgānvayajñāne pratyutpannāṃ vinirdiśet /<br />
            catasro 'nāgatāstadvat ṣoḍaśākārabhāvanāḥ // Abhidh-d_407 //
            </p>
         
         
         <p class="bold">
            tadūrdhvamapi cāryasya sarvāpūrvaguṇodaye /<br />
            śrutacintāmayaṃ hitvā sūkṣmasūkṣmaṃ vyapohya ca // Abhidh-d_408 //
            </p>
         
         
         <p>evaṃ tāvadāryasya smṛtyupasthānabhāvanā draṣṭavyā ||</p>
         
         
         <p class="bold">
            bālasyārambhamārge tu caturbhūmivinirjayaiḥ /<br />
            bhūtāmanyatarāṃ tābhyaścatasraḥ khalvanāgatāḥ // Abhidh-d_409 //
            </p>
         
         
         <p class="bold">
            ānantaryapathe muktāvantyāṃ sarvāstvanāgatāḥ /<br />
            antye dhyāne prayogādimārgeṣvaṣṭāsu pūrvavat // Abhidh-d_410 //
            </p>
         
         <span class="note"><span class="it">Jaini_326</span></span>
         
         <p class="bold">
            tisrastu navame vidyāt maulabhūmipraveśataḥ /<br />
            sāmantakaprayoge tu catasro 'ntyāthavā bhavet // Abhidh-d_411 //
            </p>
         
         
         <p class="bold">
            divyākṣiśrutyabhijñāyāṃ vimokṣādau tathaiva ca /<br />
            prathamāṃ saṃmukhībhūtāṃ catasraḥ khalvanāgatāḥ // Abhidh-d_412 //
            </p>
         
         
         <p class="bold">
            paracitte tṛtīyā tu catasraścāpyanāgatāḥ /<br />
            prāṅnivāsāpramāṇānāmantyāṃ sarvāstvanāgatāḥ // Abhidh-d_413 //
            </p>
         
         
         <p class="bold">
            ārūpyāṇāṃ vimokṣāṇāṃ tisṛbhyo 'nyatamāṃ vadet /<br />
            saṃmukhe nāma jātāstu tisra eva vinirdiśet // Abhidh-d_414 //
            </p>
         
         
         <p class="bold">
            ārūpyakṛtsnayostvantyāṃ pratyupannāmudāharet /<br />
            tisraḥ khalvasamutpannāḥ kathayanniyamena tu // Abhidh-d_415 //
            </p>
         
         
         <p class="bold">
            āryasya khalu vairāgyaprayoge kṣepaṇe pi ca /<br />
            sarvebhyo 'nyatarābhūtāścatasraścāpyanāgatāḥ // Abhidh-d_416 //
            </p>
         
         
         <p class="bold">
            ānantaryapathe muktāvantyāḥ sarvāstvanāgatāḥ /<br />
            ṛdhyādau tu guṇāḥ sarvamanāryasyaiva nirdiśet // Abhidh-d_417 //
            </p>
         
         
         <p class="bold">
            antyapūrvanivāsādau ca dharmapratisaṃvidi /<br />
            tathāparasamādhyādāvaraṇāyāṃ tathaiva ca // Abhidh-d_418 //
            </p>
         
         
         <p class="bold">
            ārūpyākhyavimokṣādau saṃjñāsūkṣmodaye tathā /<br />
            sarvābhyo 'nyatarābhūtāścatasraḥ khalvanāgatāḥ // Abhidh-d_419 //
            </p>
         
         
         <p class="bold">
            brūyāttu sūkṣmasūkṣme 'ntyāṃ bhūtāṃ tisrastvanāgatāḥ /<br />
            samāseneyamākhyātā smṛtyupasthānabhāvanā // Abhidh-d_420 //
            </p>
         
         
         <p>nirvedhabhāgīyānadhikṛtya</p>
         
         
         <p class="bold">etannirvedhabhāgīyaṃ caturdhā bhāvanāmayam /</p>
         
         <span class="note"><span class="it">Jaini_327</span></span>
         
         <p>paramārthadakṣiṇīyabhikṣusaṅghapraveśadvārabhūtatvāt bhāvanāmayaṃ na śrutamayaṃ cintāmayam
            | kutaḥ punarupapattiprātilambhikaṃ bhaviṣyatītyetacca sandhāya (<span class="it">Jaini_328</span>) bhagavatoktam- "cyutau batemau mohapuruṣāvasmāddharmavinayādyatra nāmānayoḥ mohapuruṣayorūṣmagatamapi
            nāsti" iti | taccaitatsarvam</p>
         
         
         <p class="bold">ṣaḍbhaumaṃ ṣoḍaśākāraṃ pañcaskandhā vināptibhiḥ // Abhidh-d_421 //</p>
         
         
         <p>'ṣaḍbhaumaṃ'; darśanamārgavato, 'ṣoḍaśākāraṃ'; darśanamārgavat sānuparivartakaṃ |
            'pañcaskandhaṃ vināptibhiḥ |'; prāptayaḥ khalu noṣmāgatādisvabhāvāḥ | tatsvābhāvye
            (<span class="it">Jaini_329</span>) hi tāsāmāryasyoṣmagatādisaṃmukhībhāvaḥ syāt | na ceṣyate | satyadarśanasamaṅgino
            dṛṣṭasatyasya vā satyadarśanaprayogasaṃmukhībhāve prayojanābhāvāditi |</p>
         
         
         <p>āha | ke punaste ṣoḍaśākārāḥ yeṣāṃ bhāvanayā strotaāpanno bhavati ? taducyate | caturbhirākārairanityaduḥkhaśūnyānātmākāraiḥ
            duḥkhaṃ parīkṣate | tatra bodhisattvādṛte tṛṣṇācaritaḥ prāyo 'nityākāreṇa, kausīdyādhiko
            duḥkhākāreṇa, ātmīyadṛṣṭicaritaḥ śūnyākāreṇa, ātmadṛṣṭicarito 'nātmākāreṇa |</p>
         
         
         <p>hetusamudayaprabhavapratyayataḥ samudayam | hetutaḥ ahetudṛṣṭicaritaḥ | samudayataḥ
            ekakāraṇadṛṣṭicaritaḥ prabhavato nityakāraṇadṛṣṭicaritaḥ | pratyayato 'buddhipūrvakṛtadṛṣṭicaritaḥ
            |</p>
         
         
         <p>nirodhaśāntapraṇītaniḥsaraṇato nirodham | ebhiścaturbhirnirodhaḥ | nāsti mokṣa ityevaṃ
            dṛṣṭicarito nirodhataḥ śarīrādimata ityevaṃ caritaḥ śāntataḥ | viṣayasukhacaritaḥ
            praṇītataḥ | dhyānādisukhacarito niḥsaraṇataḥ |</p>
         
         
         <p>mārganyāyapratipannairyāṇikato mārgam | ebhiścaturbhirmārgaḥ | nāsti mokṣamārga ityevaṃ
            dṛṣṭicarito mārgataḥ | kaṣṭatapobhirityevaṃ dṛṣṭicarito nyāyataḥ | laukikavairāgyamārgacaritaḥ
            pratipattitaḥ | asakṛllaukikamārgaparihāṇiko nairyāṇikataḥ | ityevamādite(ke?) samaye
            vyabhicaraṇakāle tvekopi sarvaiḥ (<span class="it">Jaini_330</span>) parīkṣate | rogagaṇḍaśalyāghātākārādibhirna tu tairatyantaprahāṇamityataḥ ṣoḍaśaivāryākārā
            ityucyante | purastāccaitacchlokānugatamevopadarśayiṣyāmi ||</p>
         
         
         <p>nirvedhabhāgīyebhyaḥ punaḥ</p>
         
         
         <p class="bold">
            paścāttu khalunirvedha āryamārgāhvayastataḥ /<br />
            sa yasmānniścito vedhastasmānnirvedha ucyate // Abhidh-d_422 //
            </p>
         
         <span class="note"><span class="it">Jaini_331</span></span>
         
         <p>iti prāgāviṣkṛtametat ||</p>
         
         
         <p class="bold">
            dharmajñānarucirduḥkhe nirmalaṃ dharmadarśanam /<br />
            tatastatraivāvadhṛtiḥ dharmajñānamanantaram // Abhidh-d_423 //
            </p>
         
         
         <p>laukikebhyaḥ khalvagradharmebhyo nirāsravā lokottarā dharmamātrekṣaṇadṛṣṭirutpadyate
            | (<span class="it">Jaini_332</span>) sūtra uktam "laukikāgradharmānantaraṃ samaṃ niyāmamavakrāmati (<span class="it">Jaini_333</span>) yadavakrāntau pṛthagjanabhūmiṃ samatikrāmati" iti | tadanantaraṃ duḥkhe dharmajñānaṃ
            (<span class="it">Jaini_334</span>) niścayātmakam | kṣāntyā vā saṃyogaprāptiṃ chinatti jñānena visaṃyogaprāptimāvahatīti
            (<span class="it">Jaini_335</span>) viśeṣaḥ |</p>
         
         
         <p class="bold">evaṃ triṣvapi satyeṣu tathaivānvayadhīrdvidhā /</p>
         
         
         <p>dvābhyāṃ dharmajñānakṣāntidharmajñānekṣaṇābhyāṃ samanantaraṃ rūpārūpyāvacare duḥkhe
            'nvayajñānakṣāntyanvayajñānekṣaṇamutpadyate | evaṃ triṣvapi satyeṣu draṣṭavyam | atra
            punaḥ</p>
         
         <span class="note"><span class="it">Jaini_336</span></span>
         
         <p class="bold">anantyāstatra dṛṅmārgāḥ jñeyāḥ pañcadaśakṣaṇāḥ // Abhidh-d_424 //</p>
         
         
         <p>antyakṣaṇaṃ muktvā pañcadaśasvabhāvo darśanamārgaḥ yastvasau sthāpitaḥ sa khalu</p>
         
         <span class="note"><span class="it">Jaini_337</span></span>
         
         <p class="bold">kṣaṇo 'ntyo bhāvanāmārgāt phalameṣo 'rthasiddhitaḥ // Abhidh-d_425 //</p>
         
         
         <p>yogācāryasya khalvabhi...............
            ................... strotāśceti pañcabhavanti ||</p>
         
         <span class="note"><span class="it">Jaini_338</span></span>
         
         <p>atra punarya eṣa pañcamaḥ sa khalu</p>
         
         <span class="note"><span class="it">Jaini_339</span></span>
         
         <p class="bold">dhyānāni vyavakīryātaḥ pañcamastvakaniṣṭhagaḥ /</p>
         
         
         <p>śuddhāvāsopapattiḥ khalu dhyānavyavakiraṇaphalā |</p>
         
         
         <p class="bold">caturdhārūpyagāmyanyo dṛṣṭanirvāyako 'paraḥ // Abhidh-d_426 //</p>
         
         
         <p>ūrdhvagasyānāgāminaḥ pañcadhā bheda uktaḥ | ārūpyagāmī tu caturdhā nirdiśyate pūrvoktebhyaḥ
            antarāparinirvāyiṇamapāsya | ityete ṣaḍ bhavanti | dṛṣṭadharmanirvāyakaḥ saptama ihaiva
            janmani yaḥ parinirvāti ||</p>
         
         
         <p class="bold">punastridhā tridhā kṛtvā trīnato rūpagā nava /</p>
         
         
         <p>ete khalu rūpopagāḥ pañcānāgāminastrayo bhavanti | antaropapadyaparinirvāyiṇamū(nnū
            ?)rdhvastrotāśca | (<span class="it">Jaini_340</span>) dvitīyādyā hi trayo 'nāgāminaḥ sarva evopapadya parinirvāyiṇo bhavanti | anupapannānāṃ
            parinirvāṇāt | teṣāṃ pratyekaṃ tridhā bhedānnavānāgāmino bhavanti | kathamiti ? antarāparinirvāyiṇastāvadutpatata
            evādūraṃ gatvopapattyāsannībhūtasya ca parinirvāṇabhedāt | upapadyaparinirvāyiṇaḥ
            upapadya sābhisaṃskārānabhisaṃskārabhedādūrdhvastrotasaḥ plutādibhedāt |
            <span class="bold">tadviśeṣaḥ punarjñeyaḥ karmakleśākṣabhedataḥ // Abhidh-d_427 //</span>
            </p>
         
         
         <p>teṣāṃ punastrayāṇāṃ navānāṃ vā anāgāmināṃ karmakleśendriyabhedādyathāyogaṃ viśeṣo
            boddhavyaḥ | trayāṇāṃ tāvatkarmataḥ, abhinirvṛtyupapattyaparaparyāyavedanīyakarmopacitatvāt
            | kleśataḥ mṛdumadhyādhimātrakleśasamudācārāt | indriyato 'dhimātramadhyamṛdvindriyabhedāt
            ||</p>
         
         
         <p>yadi tarhi kleśendriyabhedānnavānāgāmino bhavanti, kathaṃ sūtre sapta satpuruṣagatayo
            deśitāḥ ? tadapadiśyate-
            <span class="note"><span class="it">Jaini_341</span></span>
            <span class="bold">ṣaḍdhordhvastrotasā sārdhaṃ saptadhā sadgatirmatā /</span></p>
         
         
         <p>dvau khalvatrānāgāminau tridhā tridhā bhittvā ṣaḍdhā vyavasthāpitau | (<span class="it">Jaini_342</span>) tṛtīyastūrdhvastrotānākulīkaraṇārthamabhedenaivoktaḥ | iti saptadhā deśitā satpuruṣagatiḥ
            |</p>
         
         <span class="note"><span class="it">Jaini_343</span></span>
         
         <p>kasmāt punaḥ strotaāpannasakṛdāgāminoḥ satpuruṣagatirna deśitā satpuruṣasūtroddeśe
            lakṣaṇepi sati taducyate-</p>
         
         
         <p class="bold">sati vṛtteranairyāṇāduktaiṣāmeva sadgatiḥ // Abhidh-d_428 //</p>
         
         
         <p>yasmādanāgāminaḥ satyeva vṛttirbhavati nāsatī | itarayostu kuśalākuśale vṛttiḥ | yasmāccānāgāmī
            yato gatastatra na punarāgacchati, tau tu gatāgatī kurvāte tasmāttasyaiva sā gatirdeśitā
            netarayoriti ||</p>
         
         
         <p>kiṃ punaḥ parāvṛttajanmāpyanāgāmī satpuruṣagatau vyavasthāpitaḥ ? netyāha | yasmāt-</p>
         
         
         <p class="bold">parāvṛttabhavo hyāryo neha dhātvantaropagaḥ /</p>
         
         
         <p>rūpadhātau hi parāvṛttajanmanaḥ āryasya dhātvantaragamane 'sti saṃbhavaḥ | kāmadhātau
            tu parāvṛttajanmāryo na dhātvantaraṃ gacchati tatraiva janmani parinirvāṇāt |</p>
         
         <span class="note"><span class="it">Jaini_344</span></span>
         
         <p>yaścaiṣa kāmadhātau parivṛttajanmārya uktaḥ</p>
         
         
         <p class="bold">eṣa cordhvagatiścaiva nākṣamaṃ cārahānibhāk // Abhidh-d_429 //</p>
         
         
         <p>ūrdhvadhātūpapannaḥ ūrdhvagatirārya ityapi kṛtaṃ dvayorapyanayornāstīndriyasaṃcāro
            na parihāṇiḥ | janmāntaraparivāsenāryamārgasya santatau dṛḍhataraniveśāt, āśrayaviśeṣalābhādāryasya
            janmāntare rūpārūpyapraveśendriyasaṃcāraparihāṇayo na santi ||</p>
         
         
         <p>atha yaduktaṃ dhyānavyavakiraṇāditi tatra katamaddhyānamādau vyavakīryate ?</p>
         
         
         <p class="bold">antyakāmīryate pūrvaṃ siddhirdvikṣaṇamiśraṇāt /</p>
         
         
         <p>caturthe hi praśrabdhisukhotkaṭaḥ samādhiḥ sarvakarmaṇyo yatastatsaṃmukhībhāvāt, āśrayasyopacaye
            satyāmṛtābhivṛddhiḥ yena śaknoti dhyānāni vyavakaritum |</p>
         
         
         <p>kathaṃ punardhyānāni vyakīryante ? ādau tāvadanāsravaṃ pravāhayuktaṃ caturthaṃ dhyānaṃ
            samāpadyate | tasmādvyutthāya tadeva sāsravaṃ pravāhayuktaṃ samāpadyate | (<span class="it">Jaini_345</span>) punaśca tadutthitaḥ anāsravaṃ tathaiva sa tān pravāhānhrasitvā yāvatkṣaṇa dvaye
            tiṣṭhatītyeṣa prayogaḥ |</p>
         
         
         <p>siddhistu kṣaṇadvayamisraṇāt | yadā tu śaknotyekenāsravakṣaṇānantaramekaṃ laukikaṃ
            saṃmukhīkartum, ekalaukikakṣaṇāntaraṃ caikamanāsravamayatnena, evamanāsravābhyāṃ sāsravasya
            miśrīkaraṇānniṣpannā bhavati dhyānavyavakiraṇā |</p>
         
         
         <p>kimarthaṃ punardhyānavyavakiraṇam ? taducyate-</p>
         
         
         <p class="bold">udbhavārthaṃ sukhārthaṃ ca kleśāśaṅkārthameva ca // Abhidh-d_430 //</p>
         
         
         <p>tribhiḥ kāraṇairdhyānāni vyavakīryante | upapattyarthaṃ sukhavihārārthaṃ kleśaparihāṇibhīrutayā
            ca | tatra dṛṣṭiprāptaḥ upapattyabhilāṣasamāpattipriyatābhyām | śraddhādhimuktastu
            pūrvābhyāṃ ca kāraṇābhyāṃ kleśabhīrūtayā ca | (<span class="it">Jaini_346</span>) asamayavimukto 'pyarhan dṛṣṭadharmasukhavihārārtham | samayavimuktaśca kleśabhīrutayā
            ceti ||</p>
         
         
         <p>yaccaitadvyavakiraṇamuktam,</p>
         
         
         <p class="bold">tatpāñcavidhyataḥ pañca śuddhāvāsabhuvaḥ smṛtāḥ /</p>
         
         
         <p>taddhi caturthadhyānavyavakiraṇaṃ pañcaprakāraṃ mṛdumadhyādhimātratara madhimātratamabhedāt
            | ato hetupāñcavidhyāt phalamapi pañcavidhaṃ bhavati |</p>
         
         
         <p>etāḥ punaḥ śuddhāvāsabhūmayaḥ</p>
         
         
         <p class="bold">na jātu dṛṣṭapūrvāstāḥ sarvairapi pṛthagjanaiḥ // Abhidh-d_431 //</p>
         
         <span class="note"><span class="it">Jaini_347</span></span>
         
         <p>bhavāgramupādāya brahmalokamindralokaṃ yāvadavīcimupādāya sarvabālapṛthagjanairadṛṣṭapūrvamanyatra
            śuddhāvāsebhya iti |</p>
         
         
         <p>abhidharmapradīpe vibhāṣāprabhāyāṃ vṛttau ṣaṣṭhasyādhyāyasya dvitīyaḥ pādaḥ ||</p>
         
         <span class="note"><span class="it">Jaini_348</span></span>
         
         <p>ṣaṣṭhādhyāye</p>
         
         
         <p>tṛtīyapādaḥ |</p>
         
         
         <p class="bold">yo nirodhasamāpattimaśnute kāyasākṣyasau /</p>
         
         
         <p>yaḥ khalu nirodhasamāpattilābhyanāgāmī sa kāyasākṣītyucyate | (<span class="it">Jaini_349</span>) nirvāṇasadṛśasya dharmasya kāyena sākṣātkaraṇāt | sa khalu dharmaḥ kāyāśrayeṇopajāyate
            | tatprāptilābhādapi nirodhalābhītyucyate |</p>
         
         
         <p class="bold">bhavāgrāṣṭāṃśahā yāvadarhattvapratipannakaḥ // Abhidh-d_432 //</p>
         
         
         <p>prathamadhyānavairāgyādekaprakāramārabhya yāvadbhavāgrāṣṭaprakāraprahāṇādarhattvapratipannakodraṣṭavyaḥ
            ||</p>
         
         
         <p class="bold">yaścānantaryamārge 'ntye vajraupamyāhvayesthitaḥ /</p>
         
         <span class="note"><span class="it">Jaini_350</span></span>
         
         <p>navamasyāpi bhāvāgrikasya prakārasya prahāṇāyānantaryamārge 'ntye 'ntyaphalapratipannakaḥ
            evāvagantavyaḥ |</p>
         
         
         <p class="bold">tatphalārthaṃ kṣayajñānaṃ tadekālambanaṃ na vā // Abhidh-d_433 //</p>
         
         
         <p>tasya vajropamasya samādherbalādutthitaṃ tadbalotthamantyavimuktimārgākhyaṃ tena sahaikālambanaṃ
            bhavati na vā | kṣayajñānasya catuḥsatyālambanatvāt ||</p>
         
         
         <p class="bold">
            tadavāpteraśaikṣo 'sāvarhaṃstrailokyasatkṛtaḥ /<br />
            sarvakleśavisaṃyuktaḥ śikṣātritayapāragaḥ // Abhidh-d_434 //
            </p>
         
         
         <p>sa khalu trayāṇāmāsravāṇāṃ niravaśeṣaprahāṇāttisṛṇāṃ ca śikṣāṇāṃ pāragamanāt sabrahmakasyāpi
            lokasya pūjāmarhatītyarhannirucyate ||</p>
         
         <span class="note"><span class="it">Jaini_351</span></span>
         
         <p>eṣāṃ punastrayāṇāṃ mārgāṇāṃ katamaḥ sāsravo katamo nirāsravaḥ ? taducyate-</p>
         
         
         <p class="bold">
            bhāvanākhyo dvidhā mārgaḥ samalāmalabhedataḥ /<br />
            darśanākhyastu vijñeyaḥ sarvasyaiva nirāsravaḥ // Abhidh-d_435 //
            </p>
         
         
         <p class="bold">
            ānupūrvikayadbhūyovītarāgāvītāvītarāgiṇām /<br />
            aśaikṣākhyopi boddhavyo nityamevāmalīmasaḥ // Abhidh-d_436 //
            </p>
         
         
         <p>katamatpunaḥ katamāṃ bhūmimatyeti ? tadapadiśyate-</p>
         
         
         <p class="bold">bhavāgraṃ nirmalo 'tyeti........ // Abhidh-d_437 //</p>
         
         <span class="note"><span class="it">Jaini_352</span></span>
         
         <p>..........tatra tāvadaśaikṣasya catvāri dhyānāni trīṇyārūpyāṇyanāgamyadhyānāntaraṃ
            ca | śaikṣasya tu ṣaḍārūpyatrayaṃ hitvā | kiṃ punaratra kāraṇam ?</p>
         
         
         <p class="bold">saviśeṣaṃ yatastyaktvā phalaṃ paramupāśnute /</p>
         
         
         <p>iha khalu yaḥ phalaviśiṣṭamārgasthaḥ indriyāṇi saṃcarati saphalaṃ phalaviśiṣṭaṃ ca
            mṛdvindriyamārgaṃ tyaktvā tīkṣṇendriyamārgasaṃgṛhītaṃ phalamātrameva pratilabhate
            | yaścāśaikṣaḥ ārūpyabhūmiṃ niḥśrityendriyāṇi saṃcarati niyatamanāgāmiphalaviśeṣamārgasthasya
            na cāstyanāgāmiphalamārūpyabhūmisaṃgṛhītam | ityetat kāraṇam |</p>
         
         
         <p>yaduktaṃ bhagavatā- "kleśān prahāyeha hi yastu pañcāhāryadharmā paripūrṇaśaikṣaḥ"
            iti | kiyatā paripūrṇaśaikṣo bhavati ?</p>
         
         <span class="note"><span class="it">Jaini_353</span></span>
         
         <p class="bold">śaikṣasya tribhirakṣādyairdvābhyāṃ saṃpūrṇaṃtārhataḥ // Abhidh-d_438 //</p>
         
         
         <p>śaikṣasya khalu tribhiḥ kāraṇaiḥ paripūrṇatā bhavati | samāpattīndriyaphalaiḥ | tadyathā
            dṛṣṭiprāptasya kāmasākṣiṇaḥ anyataravaikalyāttu na paripūrṇatā syātprāgeva sarvavaikalyāt
            | tadyathā kāmāvītarāgasya śraddhādhimuktasyaivaṃ tāvacchaikṣasya |</p>
         
         
         <p>aśaikṣasya dvābhyāmindriyasamāpattibhyām | tadyathobhayabhāgavimuktasya asamayavimuktasyeti
            ||</p>
         
         
         <p>abhidharmadīpe vibhāṣāprabhāyāṃ vṛttau ṣaṣṭhasyādhyāyasya tṛtīyaḥ pādaḥ ||</p>
         
         <span class="note"><span class="it">Jaini_354</span></span>
         
         <p>ṣaṣṭhādhyāye</p>
         
         
         <p>caturthapādaḥ |</p>
         
         
         <p>laukikalokottaradarśanabhāvanāśaikṣāśaikṣamārgabhedenānekavidho mārga uktaḥ | sa tu</p>
         
         
         <p class="bold">
            vijñātavyaḥ samāsena punamārgaścaturvidhaḥ /<br />
            ānantaryavimuktyākhyau prārambhotkarṣalakṣaṇau // Abhidh-d_439 //
            </p>
         
         
         <p>tatra prayogamārgaḥ kuśalamūlaphalasyārambha ityarthaḥ | tasyānantaramānantaryamārgaḥ
            yena kleśāñjahāti | vimuktimārgo yaḥ tatpraheyāvaraṇavimukte (<span class="it">Jaini_355</span>) santāne visaṃyogaprāptisahāyotpadyate | viśeṣamārgo yastadūrdhvamanyakuśalamūlaprāptyarthamutkarṣagamanalakṣaṇaḥ
            ||</p>
         
         
         <p>punarmārgo bhagavatā mokṣapurapratipādanāt pratipacchabdenoktaḥ "catasraḥ pratipadaḥ
            | asti pratipatsukhā dhandhābhijñā | asti sukhā kṣiprābhijñā | asti duḥkhā dhandhābhijñā
            | asti duḥkhā kṣiprābhijñā |" tāsāṃ punarindriyato bhūmitaśca vyavasthānaṃ tadidaṃ
            pradarśyate-</p>
         
         
         <p class="bold">
            tīkṣṇendriyasya mauleṣu dhyāneṣu pratipatsukhā /<br />
            kṣiprābhijñālpabuddhestu dhandhānyatra viparyayāt // Abhidh-d_440 //
            </p>
         
         
         <p>mauleṣu khalu caturṣu dhyāneṣu yo mārgaḥ sā sukhāpratipat | sā ca tīkṣṇendriyasya
            kṣiprābhijñā tatrāyatnavāhitvāt | nairyāṇavatsukhā tatrāyatnavāhitvāt śamathavidarśanayoḥ
            sāmyāt | tatraiva sā mṛdvindriyasya dhandhābhijñā | anyāsu tu pañcasu bhūmiṣvanāgamyadhyānāntarikārūpyatrayasaṃgṛhītāsvanaṅgaparigṛhītatvāt
            | śamathavidarśanānyūnatvāt anāgamyadhyānāntarikayorārūpyatraye (<span class="it">Jaini_356</span>) cānāsravo mārgaḥ tīkṣṇendriyasya pratipat, duḥkhā kṣiprābhijñā | mṛdvindriyasya
            duḥkhā dhandhābhijñā |</p>
         
         
         <p>kathaṃ punarāryamārgo duḥkho bhavati ? nāsau duḥkhātmakaḥ na duḥkhasaṃprayuktaḥ ?
            naiṣa doṣaḥ | yatnavāhitvābhisandhervivakṣitatvāt ||</p>
         
         
         <p>punarapyeṣa mārgo bodhipakṣyaśabdenocyate "saptatriṃśadbodhipakṣyā dharmāḥ | (<span class="it">Jaini_357</span>) catvāri smṛtyupasthānāni catvāri samyakprahāṇāni catvāro ṛddhipādāḥ pañcendriyāṇi
            pañca balāni saptabodhyaṅgānyaṣṭāṅgo mārgaḥ" iti |</p>
         
         
         <p>kā punariyaṃ bodhiḥ ?</p>
         
         
         <p class="bold">
            kṣayajñānaṃ matā bodhistathānutpādadhīrapi /<br />
            daśa caikaśca tatpakṣyāḥ saptatriṃśattu nāmataḥ // Abhidh-d_441 //
            </p>
         
         
         <p>sā punareṣā bodhiḥ kṣayānutpādajñānarūpāsatī pudgalabhedena tridhā bhidyate | (<span class="it">Jaini_358</span>) tisro bodhayaḥ | buddhapratyekabuddhaśrāvakabodhayaḥ | uttamanirvāṇāṅgabhūtā taddhi
            tisṛṇāmapi bodhīnāṃ puruṣakāraphalaṃ tatprādhānyatvāt | mṛdumadhyādhimātrāḥ saptatriṃśadbodhipakṣyā
            dharmāḥ mṛdumadhyādhimātrabhedabhinnā mahāyānam | mṛdumadhyādhimātrabhedabhinnaṃ buddhapratyekabuddhaśrāvakayāna
            mityucyate |</p>
         
         
         <p>tasyāḥ punastriprakārāyā bodheranukūladharmāḥ smṛtyupasthānādayaḥ 'saptatriṃśannāmataḥ';
            | dravyatastvekādaśa | śraddhādīni pañca balāni prītiprasrabdhyupekṣāsamyaksaṃkalpavākkarmāntāśca
            ṣaḍiti | ata idamucyate-</p>
         
         
         <p class="bold">
            sopekṣāprītisaṃkalpaṃ śraddhādīndriyapañcakam /<br />
            saprasrabdhirdvirūpotthaṃ nāmabhedastvapekṣayā // Abhidh-d_442 //
            </p>
         
         
         <p class="bold">
            balānyatrendriyāṇyeva prajñaiva smṛtyupasthitiḥ /<br />
            vīryaṃ samyakpradhānākhyaṃ ṛddhipādā manasthitiḥ // Abhidh-d_443 //
            </p>
         
         
         <p>kathaṃ punarekaṃ vīryaṃ caturdhā nirdiśyate ? tadapadiśte-</p>
         
         
         <p class="bold">
            doṣahāṇamanutpādaṃ guṇotpādaṃ vivardhanam /<br />
            sakṛtkaroti yattaddhi sa prahāṇacatuṣṭayam // Abhidh-d_444 //
            </p>
         
         
         <p>utpannānāṃ rāgādīnāṃ khalu doṣāṇāṃ prahāṇāyānutpannānāṃ cānutpādāya yadvīryam, guṇānāṃ
            ca smṛtyupasthānardhipādādīnāmanutpannānāmutpādāya, utpannānāṃ ca sthitaye yadvīryaṃ,
            tatprayojananiṣpattibhedāccatvāri samyakprahāṇāni bhavanti ||</p>
         
         <span class="note"><span class="it">Jaini_359</span></span>
         
         <p class="bold">
            chandavyāyāmamīmāṃsā cittākṛṣṭāḥ samādhayaḥ /<br />
            ṛddhipādāstu catvāro guṇasampattiyonayaḥ // Abhidh-d_445 //
            </p>
         
         
         <p>chandamadhipatiṃ kṛtvā yo niṣpadyate samādhiḥ sa chandasamādhiḥ | kuśalamūlacchandamūlakatvāt
            samādhyādiguṇaniṣpatteḥ, tasmādasau chandasamādhirityucyate | tatprabhavāḥ sarvā guṇardhayaḥ
            | evaṃ vīryaṃ cittaṃ mīmāṃsāmadhipatiṃ kṛtvā niṣpannaḥ samādhiḥ sa eṣa cchandavīryacittamīmāṃsāsamādhiścaturvidhaḥ
            | prahāṇasaṃskāraiḥ cchandavīryasmṛtibuddhiśraddhāprasrabdhicetanopekṣābhiḥ pratyekaṃ
            samanvāgataḥ sarvaguṇasamṛddhiniṣpādako bhavati chandavīryacittamīmāṃsāparigrahaḥ
            sāmarthyāt | kuśaladharmacchande hyasati kutastat prāptyārambhaḥ ? ārabdhepi ca vīrye
            yadi na tatpraguṇameva cittaṃ bhavati na kāryābhiniṣpattirbhavati | yathāraṇīmabhinirmathyāpyantarāyavyuparamo
            bhavati punaḥ śaityamāpadyate tadvaditi | vīryānuvṛttaye cittamadhipatimiṣyate | tatpravaṇepi
            citte yadi sūkṣmān samādhyupakleśānnopalakṣya parivarjayati yadi samādhyanuguṇān,
            guṇāṃstu sāmānyalakṣaṇaśaktikriyānuttamārthāṅgabhūtānupalakṣya, prajñayā nopacinoti
            tasyānyāyārabdhavīrye trayamapyetanna prayojananiṣpattaye bhavati | evaṃ chandavīryaśraddhāsmṛtibuddhiprasrabdhicetanopekṣākhyānāmaṣṭāṇāṃ
            prahāṇasaṃskārāṇāṃ samādhiparigrahasāmarthyaṃ yathāyogamavagantavyam ||</p>
         
         
         <p class="bold">
            proktaṃ bodhitrayeśitvācchraddhādīndriyapañcakam /<br />
            kathitaṃ balaśabdena tadevānabhibhūtitaḥ // Abhidh-d_446 //
            </p>
         
         
         <p>śraddhāvīryasmṛtisamādhiprajñārūpāṇi khalu pañcendriyāṇi bodhipakṣyeṣu vyavasthāpyante
            | bodhitrayādhigame śraddhādīnāṃ pañcānāmaiśvaryādhikyāt, sarvabhūmīṣūpalabdheśca
            | eteṣāṃ cādhimātramadhyamṛdutaratamaviśeṣādarhatprabhṛtīnāṃ vyavasthānaṃ bhavati
            | tānyeva bodhipakṣyeṣvindriyāṇyuktāni, na cakṣurādīnyājñātavatendriyaparyavasānāni
            | eṣāmevaiśvaryarddhiliṅgatvāt | ihendrāḥ dvividhāḥ | citteśvarāśca dhaneśvarāaścetyataḥ
            indraliṅgamindriyamitikṛtvendriyāṇi | (<span class="it">Jaini_360</span>) yathā pṛthivīśvarāṇāṃ paṭṭādīni liṅgāni bhavanti yaiḥ pṛthivīśvaroyamiti prajñāyate
            | yathā ca pṛthivīśvarāḥ vibhūṣaṇopabhogaiḥ parijñāyante tathā citteśvarāṇāmāryadhanasamṛddhānāṃ
            ca śraddhādīni viṣkambhitaprahīṇavipakṣāṇi nirmalāni liṅgāni bhavanti |</p>
         
         
         <p>tatra tāvacchraddhāyāḥ svalakṣaṇaṃ buddhadharmasaṅghān sambhāvayataścittaṃ prasādamupayāti
            sadbhūtaguṇayogādapetadoṣatvācca, taddharmeṣu ca prasādātmakamevārthitvamutpadyate
            | pratītyasamutpādādīnāṃ vā yathābhūtapratyavekṣaṇāt karmaphalādiṣu tatra saṃbhāvanā
            bhavati | tathā ca saṃbhāvayato yaścetasaḥ prasādaḥ sā śraddhā nāma dharmaścittena
            saṃprayuktaḥ | yathādarśādau dharmasamūhe, dharmāntaramādarśaprasādādayaḥ, evamarūpiṇi
            cittādidharmasamudayā dharmāntaraṃ śraddhādayaḥ, cittasyāśrayabhāvāt prādhānyāt santānānuvṛtteśca
            cittavyapadeśaḥ |</p>
         
         
         <p>vīryaṃ nāma cetasobhyutsāhalakṣaṇaṃ prayojane vārthiśakyatāṃ saṃbhāvya vividhamīryata
            iti vīryam |</p>
         
         
         <p>smṛtīndriyaṃ nāma kāyādiṣu prajñayopalakṣiteṣu yā khalvaviparītābhilapanā pratyabhijñānam,
            yenāvadhārite viṣayasaṃmoṣaścetasi na bhavati sa khalvasaṃmoṣaḥ smṛtīndriyam |</p>
         
         
         <p>cetasa ekāgralakṣaṇaṃ samādhīndriyam | viṣayagrāhiviṣayiṇo dharmāstadekālambanaṃ cittamekāgramityucyate
            | vicitraviṣayapradyute hyanavasthite cetasi tattvāvadhāraṇaṃ na bhavati | yathā khalu
            vidrutajavanāśvārūḍhaḥ puruṣaḥ pratimukhamāgacchatāṃ dṛṣṭapūrvāṇāmapi manuṣyādīnāṃ
            na śaknoti vyaktimupalakṣayitumevamanekaviṣayapradrute laghuparivartini citte na kāyādiviṣayatattvopalakṣaṇā
            bhavati | yadā tu susārathineva samādhinaikasmin viṣaye ciraṃ cittamādhāryate tadā
            dharmatattvamupalakṣayati | tasmāt kuḍya iva raṅgasya śleṣaḥ samādhirālambane cittasyādhāraḥ
            |</p>
         
         
         <p>prajñendrisaṃ yat svasāmānyalakṣaṇamupalakṣayati | yacca kāyadīnāṃ tattvamabhimukhavadavasthitaṃ
            prāptamiva ślaṣṭamiva pṛṣṭha iva ca lakṣayati sopalakṣaṇāt (<span class="it">Jaini_361</span>) prajñendriyam | yadyapi sarvacitteṣu yathāviṣaye pratyupalakṣaṇā vidyate na tu sā
            yathārthapravṛtteti na sendriyam |</p>
         
         
         <p>etānyevendriyāṇi śraddhādīni yasmādyoginaḥ kleśasaṃgrāmāvatīrṇasya kleśānīkavijaye
            pradhānāṅgabhūtāni rājña iva hastyādayastasmādbalānītyucyante |</p>
         
         
         <p class="bold">
            bodhanārthena nirdiṣṭaṃ śāstrā bodhyaṅgasaptakam /<br />
            pratītyā paramārthena prajñetyantamanugrahāt // Abhidh-d_447 //
            </p>
         
         
         <p>samānepi bodhipākṣikatve viśeṣeṇaite saptadharmā bodhyaṅgāni bhavanti | bhāvanāmārge
            khalveteṣāṃ prādhānyaṃ dṛṣṭasatyasthānata eva | dharmopalakṣaṇopalakṣitasvarūpādiṣu
            guṇadoṣeṣu smṛtipramoṣadoṣāpanayanārthamādau smṛtisaṃbodhyaṅgamuktam |</p>
         
         
         <p>hlādaḥ prasrabdhiḥ | rāgajādiparidāhaprataptacittaśarīrasya grīṣmārkaprataptasyeva
            śītodakahradāvagāhanādanāsravajñānasaṃmukhībhāvā dyat kāyacittaprahlādaḥ sa dharmaḥ
            prasrabdhiḥ |</p>
         
         
         <p>upekṣā nāma rāgadveṣapakṣapātavipakṣeṇa yathābhūtajñeyamavekṣamānasya yaccittasamatānyatarapakṣābhisaṃskāravipakṣo
            nirvāṇāśayā sopekṣā bodhyaṅgamityucyate |</p>
         
         
         <p>atra punaḥ prītyādīni trīṇyapi kṛtāvaśeṣāṇi catvāri pūrvameva vyākhyātāni | teṣāṃ
            punaḥ saptānāṃ buddhirdharmapravicayalakṣaṇā bodhiśca bodhyaṅgaṃ ca | jñānaṃ hi bodhiḥ
            jñānaṃ ca prajñā śeṣāṇyaṅgānyeva ||</p>
         
         
         <p>teṣāmapi ca</p>
         
         
         <p class="bold">prītiprasrabdhyupekṣāṇāmuktāddhetostadaṅgatā /</p>
         
         
         <p>nirāmiṣaprītiprasrabdhyupekṣābhiḥ prīṇitendriyagrāmaḥ sukhamanudvigno bodhimadhigacchati
            | (<span class="it">Jaini_362</span>) yāni caiṣāṃ lakṣaṇanirdeśakāraṇānyuktāni tataśca bodhyaṅgatvamiti |</p>
         
         
         <p class="bold">saṃkalpādeścatuṣkasya patho jñeyānukūlyataḥ // Abhidh-d_448 //</p>
         
         
         <p>aṅgateti vartate | samyaksaṃkalpasamyagvākkarmāntājīvānāṃ samyagdṛṣṭisamyagvyāyāmasamyaksmṛtisamyaksamādhīnāmiva
            mārgānukūlyādaṅgatvam ||</p>
         
         
         <p>ayaṃ punarāryamārgasatattvapiṇḍārthaḥ-</p>
         
         
         <p class="bold">
            vidyāprabhaḥ ślakṣṇavikalpabhūmiḥ śīlānuyātraḥ smṛtivīryamitraḥ /<br />
            samādhisarvādhisukhopabhogo mārgo vimuktidvayadhiṣṇyago 'yam // Abhidh-d_449 //
            </p>
         
         
         <p class="bold">prādhānyaṃ saptavargasya prārambhoṣmagatādiṣu /</p>
         
         
         <p>atra punaḥ
            <span class="bold">yathākramaṃ viboddhavyaṃ bhāvanādṛṣṭimārgayoḥ // Abhidh-d_450 //</span></p>
         
         
         <p>tatra smṛtyupasthānānyādikarmikāvasthāprabhāvitāni kāyādisvabhāvopalakṣaṇāt | samyakprahāṇānyūṣmagateṣu
            | tatra saṃsāranirvāṇayorādīnavānuśaṃsadarśane balavadvīryāśrayaṇāt saṃsārapāramuttarati
            | mūrdhāvasthāyāmṛddhipādāḥ prabhāvyante teṣu samādhibalalābhāccittanigrahe sati parihāṇyabhāvānna
            kadācid guṇadhanadaridro bhavati | indriyāṇi kṣāntiṣvapāyātyantanivṛttau tadādhipatyāt
            | balānyagradharmeṣu kleśānavamardanīyatvāt | bodhyaṅgānāṃ bhāvanāmārge prādhānyaṃ
            vāsīdaṇḍopamayā mārgabhāvanayā niravaśeṣakleśaprahāṇāt | navaprakāratayā vā malaprahāṇe
            sati bodherāsannībhāvāt | darśanamārge mārgāṅgāni darśanaheyakleśaprahāṇārthamāśu
            traidhātukātikramaṇotpādāt | ānupūrvīvyatikramastu deśanānukūlyāt ||</p>
         
         
         <p>atha kasmāccaitasikadharmadharmibhūtaṃ cittaṃ bodhipakṣyeṣu na vyavasthāpitam ? (<span class="it">Jaini_363</span>) saṃjñācetanāmanaskāracchandādhimokṣādayaśca dharmā bodhipakṣyeṣu na vyavasthāpyante
            ? tadidamanuvarṇyate-</p>
         
         
         <p class="bold">na cittaṃ rājakalpatvād guṇadoṣānuvartanāt /</p>
         
         
         <p>rājasthānīyaṃ khalu cittaṃ tadbodhipakṣyairdharmairviśodhya mokṣasukhamupalabhyate
            | yathaiva ca guṇānuvarti cittaṃ tathaiva doṣānuvarti | yathoktam- "cittasaṃkleśātsattvā
            saṃkliṣyante | cittavyavadānahetośca viśuddhyante |" tasya rāgādayaḥ saṃkleśakarāḥ,
            śraddhādayo vyavadānādhāyinastasmāccittaṃ na vyavasthāpitam |</p>
         
         
         <p class="bold">vyavahārānukūlyatvāt saṃjñā hyeteṣu neṣyate // Abhidh-d_451 //</p>
         
         
         <p>prāyo hi vyavahārānupatitā saṃjñā bodhipakṣyāstvekāntena paramārthapakṣabhajamānāḥ
            ||</p>
         
         
         <p class="bold">vipākaphalanimnatvānmārgokteśca na cetanā /</p>
         
         
         <p>cetanā khalviṣṭāniṣṭavipākanirvartanatvāt mārgaśabdenābhidhānācca nocyate |</p>
         
         
         <p class="bold">nāprādhānyānmanaskāro vidyāvidyāpravartanāt // Abhidh-d_452 //</p>
         
         
         <p>manaskāropi samyagdṛṣṭeraṅgabhūtatvādapradhānaṃ vidyāvidyāpravartanācca ||</p>
         
         
         <p class="bold">kriyārambhapradhānatvānna cchando vīryabṛṃhaṇāt /</p>
         
         
         <p>chandaḥ khalu kartukāmatārūpaḥ kriyārambhaḥ prabhāvyate | vīrya cānubṛṃhayati | tadvīryaṃ
            bodhipratilambhakartavyatāparisamāpterūrdhvaṃ yāvadanuvartate |</p>
         
         
         <p class="bold">nādhimokṣaḥ samāropānna sparśo daurvibhāvyataḥ // Abhidh-d_453 //</p>
         
         
         <p>prāyeṇa khalvadhimokṣo 'dhimuktamanaskāreṣu vartate | sparśopi trisannipātamātravipratipatterduravadhāravṛttiḥ
            | tasmānnoktaḥ ||</p>
         
         
         <p class="bold">nāryavaṃśa hryapatrāpyā aviśāradavṛttitaḥ /</p>
         
         <span class="note"><span class="it">Jaini_364</span></span>
         
         <p>catvāraḥ khalvāryavaṃśāḥ hryapatrāpye ca | navapravrajitabhikṣuvadaviśāradavṛttitvānna
            bodhipakṣyāḥ |</p>
         
         
         <p class="bold">nāpramādaḥ parāṅgatvānnāvihiṃsāviheṭhanāt // Abhidh-d_454 //</p>
         
         
         <p>vīryabhāṇḍāgārikaḥ khalvapramādaḥ | avihiṃsā ca viheṭhanāmātrapratipakṣatvānnoktā
            ||</p>
         
         
         <p class="bold">sattvādhiṣṭhānavṛttitvānna maitrīkaruṇādayaḥ /</p>
         
         
         <p>dharmādhiṣṭhānāḥ khalu bodhipakṣyāḥ maitryādayastvekāntena sattvādhiṣṭhānāḥ |</p>
         
         
         <p class="bold">mārgāṅgākṣaikadeśatvānnāpyavetyaprasattayaḥ // Abhidh-d_455 //</p>
         
         
         <p>avetyaprasādāḥ khalu mārgāṅgaikadeśasvabhāvatvādakṣaikadeśarūpatvācca na punarbodhipakṣyeṣūktāḥ
            |</p>
         
         
         <p class="bold">nādveṣaḥ śubhamūlebhyaḥ sattvagocarabhāvataḥ /</p>
         
         
         <p>sattvādhiṣṭhānapravṛtto hi adveṣaḥ | tasmānna bodhipakṣyaḥ |</p>
         
         
         <p class="bold">audāsīnyānna nirvāṇaṃ daviṣṭhyānna paradhvaniḥ // Abhidh-d_456 //</p>
         
         
         <p>niṣkriyaṃ khalu nirvāṇaṃ kriyāvantastu bodhipakṣyā dharmāḥ | parato ghoṣaḥ khalvapi
            bodhipakṣyāṅgabhāvo bodherbahiraṅgabhāvādviprakṛṣyate | tasmāt saptatriṃśadeva dharmā
            bodhipakṣyāḥ ||</p>
         
         
         <p>kati punarbodhipakṣyāḥ sāsravāḥ katyanāsravāḥ ? tadidaṃ pradarśyate-</p>
         
         
         <p class="bold">
            bodhyaṅgānyarajaskāni bodhernediṣṭabhāvataḥ /<br />
            tadanyānyavabodhyāni samalānyamalānyapi // Abhidh-d_457 //
            </p>
         
         
         <p>bodhyaṅgāni khalu bodherāsannatamatvādekāntānāsravāṇi | tadanye tu sāsravānāsravāḥ
            sarve hi kuśalā dharmā āryamārgāvāhakā nirvāṇāśayāśca | bodhitrayasaṃnikṛṣṭaviprakṛṣṭāṅgabhāvā
            bodhipakṣyā ityucyante | uktaṃ hi bhagavatā- (<span class="it">Jaini_365</span>) "adhigato me paurāṇo mārgaḥ" iti vacanāt | śāstre tu bodhyaṅgopari ye paṭhyante
            samyagdṛṣṭyādayo dharmāste 'nāsravā iti ||</p>
         
         
         <p>kasyāṃ punarbhūmau kiyanto bodhipakṣyā vidyante ?</p>
         
         
         <p class="bold">
            ādye dhyāne 'khilā maule 'nāgamye prītyapākṛtāḥ /<br />
            dvitīye 'pyapasaṃkalpā dvayoścāsmāt dvayādṛte // Abhidh-d_458 //
            </p>
         
         
         <p class="bold">
            śīlāṅgebhyaśca tābhyāṃ ca draṣṭavyā triṣvarūpiṣu /<br />
            bodhyaṅgebhyaśca sarvebhyo kāme bodhyaṅgavarjitāḥ // Abhidh-d_459 //
            </p>
         
         
         <p>tatra tāvanmaule dhyāne sarvepi saptatriṃśadbodhipakṣyā vidyante | anāgamye tu prītivarjitāḥ
            | tatra prīterabhāvāt | vītarāgāvītarāgasādhāraṇaiṣā bhūmiriti nāsti prītiḥ | dvitīye
            tu dhyāne saṃkalpavarjitāḥ sarve vidyante | tṛtīyacaturthayostu dhyānayoḥ saṃkalpaprītivarjyāḥ
            pañcatriṃśat | 'ca'śabdād dhyānāntarepi pañcatriṃśat saṃkalpaprītivarjitāḥ | triṣvārūpyeṣu
            samyagvākkarmāntājīvaistribhiḥ prītisaṃkalpābhyāṃ ca | bhavāgrepi śīlāṅgatrayaprītisaṃkalpabodhyaṅgavarjitāḥ
            pañcaviṃśatiḥ | kāmadhātāvapi bodhyaṅgavarjitāstriṃśadvidyanta iti | ye punaranāstravāṇyeva
            mārgāṅgānīcchanti teṣāṃ tairapi varjitāḥ śeṣā bodhipakṣyā vidyanta iti | gatametat
            ||</p>
         
         
         <p>idaṃ tu vaktavyam | bodhipākṣikādhikāre-</p>
         
         
         <p class="bold">
            yastatprathamatāḥ proktāścatasrastatra kovidaiḥ /<br />
            nyāmāvakrāntivairāgyaphalāptyakṣavivṛddhiṣu // Abhidh-d_460 //
            </p>
         
         <span class="note"><span class="it">Jaini_366</span></span>
         
         <p>nyāmāvakrāntitatprathamatā, vairāgyatatprathamatā, phalaprāptitatprathamatā, irndriyāntaravivṛddhitatprathamatā
            tāsu khalvetāsu catasṛṣu tatprathamatāsu-</p>
         
         
         <p class="bold">
            aṣṭānāṃ nīrajaskānāṃ mārgāṅgānāṃ yathāyatham /<br />
            tāsvekasyādhvasu jñeyau lābhālābhau navāśrayau // Abhidh-d_461 //
            </p>
         
         
         <p>bodhipakṣyabhāvanāprayuktasyāvetyaprasādapratilambho 'vaśyambhāvītyato vaktavyaṃ kasmin
            satye dṛśyamāne kasyāvetyaprasādasya lābhaḥ ? tadidaṃ nirdiśyate-</p>
         
         
         <p class="bold">
            trisatyādhigame lābhaḥ śīladharmaprasādayoḥ /<br />
            mārgasatyekṣaṇe buddhasaṅghagocarayorapi // Abhidh-d_462 //
            </p>
         
         
         <p>duḥkhasatyamabhisamāgacchannāryakāntāni ca śīlāni pratilabhate dharme cāvetyaprasādaḥ
            | katarasmin dharme ? tasminneva duḥkhasatye | dharmamātramidaṃ sarvaṃ dvādaśāyatanamātramityarthaḥ
            | nātra kaścidekaḥ sarvabhedānvayī jātidravyākhyo dharmī vidyate | na cātra santi
            puruṣajīvapugdalā bhūtakoṭayaḥ śaśaviṣāṇakalpā nirātmāna iti | evaṃ samudayamabhisamāgacchato
            dvayoreva lābhaḥ | tadvinnirodhaṃ samāgacchato draṣṭavyam | mārgasatyekṣaṇe tu buddhe
            bhagavati prasādo labhyate tatsaṅghe ca | sadbhūtamārgākhyāyī bhagavānmārgajño mārgadeśikaḥ
            | yepi ca taṃ mārgaṃ pratipannāḥ śrāvakāḥ śaikṣāśaikṣāḥ puruṣavṛṣabhāḥ ye ca saptasaddharmādipradīpaprakāśitabuddhyāśayasā(?)ca
            bodhisattvasiṃhāḥ darśanamārgaguhādhyāsinaḥ teṣu ca prasādo bhavati dvyākāraśraddhāsvarūpaḥ
            | so 'yaṃ vistareṇocyate ||</p>
         
         
         <p class="bold">
            bauddhātsaṅghādṛte mārgādyā śraddhā satyagocarā /<br />
            dharmāvetyaprasādosau saṃpratītyaprabhāvataḥ // Abhidh-d_463 //
            </p>
         
         
         <p>sa punardharmo nirvāṇaṃ bodhisattvasantānikaśca mārgaḥ ||</p>
         
         
         <p>kaḥ punareṣa buddhaḥ ko vā tatprasāda ityapadiśyate-</p>
         
         <span class="note"><span class="it">Jaini_367</span></span>
         
         <p class="bold">
            mohanidrātamonāśāddhīnetronmīlanāt svayam /<br />
            buddho yastadguṇe śraddhā prasādaḥ sa jine mataḥ // Abhidh-d_464 //
            </p>
         
         
         <p>dviprakāro hi buddhaśabdasyārtho mukhyo gauṇaśca | tatrādyo buddhakārakā buddhasyāśaikṣā
            dharmāḥ | gauṇastu tadādhārepi śarīre tatphalabhūteṣu cāṣṭādaśasvāveṇikeṣu buddhaguṇeṣu
            buddhaśabdasādhutvaṃ pūrvameva pradarśitam ||</p>
         
         
         <p class="bold">
            śaikṣāśaikṣaguṇāḍhyānāṃ pudgalānāṃ ya ākaraḥ /<br />
            tadguṇālambanā śraddhā prasādaḥ saṅkhagocaraḥ // Abhidh-d_465 //
            </p>
         
         
         <p>uktaṃ hi sūtre- "kati bhadanta loke dakṣiṇīyāḥ ? dvau gṛhapate śaikṣā aśaikṣāśca |
            tatrāṣṭādaśa śaikṣāḥ nava śaikṣāḥ |" iti vistaraḥ ||</p>
         
         
         <p class="bold">śīlānāṃ yattu vaimalyaṃ tatprasādastathaiva tu /</p>
         
         
         <p>kati punareṣāṃ dravyataḥ kati nāmataḥ ?</p>
         
         
         <p class="bold">dravyato dvayamevaitannāmatastu catuṣṭayam // Abhidh-d_466 //</p>
         
         
         <p>śraddhā ratnatrayālambanabhedena tridhā bhitvāryakāntāni ca śīlānyekadhā kṛtvā tatrāpi
            vaimalyaprasādoktiḥ | yaddhi nirmalaṃ tat prasannamityucyate ||</p>
         
         
         <p>idamidānīṃ vācyam | atha kasmātsamanvāgatopi śaikṣaḥ samyagjñānena samyagvimuktyā
            cāṣṭābhiraṅgaiḥ samanvāgataḥ śaikṣaḥ prātipada ityuktaṃ daśabhirarhan kṣīṇāsrava iti
            ? taducyate-</p>
         
         
         <p class="bold">śaikṣasya bandhaśeṣatvādvimuktirnāṅgamiṣyate /</p>
         
         <span class="note"><span class="it">Jaini_368</span></span>
         
         <p>śaikṣasya vidyamānāpi anākāritvānnāṅgamucyate | satyāmapi hi tasyāṃ kleśabandhanabaddhaḥ
            śaikṣo na ca vimokṣo yujyate |</p>
         
         
         <p>kā punariyaṃ vimuktiḥ katidhā ca ? tadapadiśyate-</p>
         
         
         <p class="bold">mokṣādhimokṣarūpatvānnityānityatvato dvidhā // Abhidh-d_467 //</p>
         
         
         <p>svarūpabhedādapi dvidhā prakārabhedādapīti | svabhāvabhedāt mokṣādhimokṣasvabhāvā
            | prakārabhedopi kṣarākṣarabhedāt, sāmayikī kāntākopyabhedādvā rāgavirāgāvidyāvirāgabhedācca
            ||</p>
         
         <span class="note"><span class="it">Jaini_369</span></span>
         
         <p>atha samyagjñānaṃ katamattaducyate-</p>
         
         
         <p class="bold">pūrvoktaiva hi yā bodhiḥ sā samyagjñānamucyate /</p>
         
         
         <p>kṣayānutpādajñāne bodhirityuktam | te eva samyagjñānaṃ veditavyam |</p>
         
         
         <p>katarat punaścittaṃ vimucyate ? kiṃ jātaniruddhamathājātaniruddhamatha jātameva ?</p>
         
         
         <p class="bold">mucyate 'nāgataṃ cittamaśaikṣaṃ kleśarodhataḥ // Abhidh-d_468 //</p>
         
         
         <p>kaścit khalvāha- anāgataṃ khalu cittamutpādyamānaṃ vimucyate 'dhvavimuktyā sarvameva
            tvanāgataṃ vimucyate | kleśāvaraṇāt santānavimuktyā | tatpunaraśaikṣameva kleśopakleśaprāptivibandhāpagamāt
            | yadapi tadrūpārūpyapratisaṃyuktaṃ karmopapattiphalaṃ tadapyarhattvaprāptivibandhakaraṃ
            tacca sarvaṃ vajropamena prahīyata ityāvaraṇavigamāt sarvamevānāgatamaśaikṣaṃ cittaṃ
            vimucyate ||</p>
         
         
         <p>dharmā eva tu paramārthataḥ śikṣante | yasmāt-</p>
         
         <span class="note"><span class="it">Jaini_370</span></span>
         
         <p class="bold">dharmavyāpārato loke dharmyapi vyāpṛto mataḥ /</p>
         
         
         <p>auṣṇyākhyasya dharmasyendhanādidahanavyāpāre satyagnerapi dharmiṇo vyāpāra ucyate
            | agninā kāṣṭhaṃ dagdhamityagnidahanavyāpāre ca devadattena dagdhosmītyupacaryate
            | tathā dharmāṇāṃ kleśaprahāṇaśikṣaṇe sati tatsambandhāpekṣayā bhikṣuraśaikṣa ityucyate
            |</p>
         
         
         <p class="bold">mārgastūpāttakāritro nirasyati tadāvṛtim // Abhidh-d_469 //</p>
         
         
         <p>'tu'śabdānnirudhyamāna evetyarthaḥ, vartamānasya hi kriyābandhāt sāmarthyopapatteḥ
            |</p>
         
         
         <p>atha yeyamasaṃskṛtā vimuktiḥ ye ca trayo dhātavaḥ prahāṇadhātvādayaḥ, te tataḥ kimanye
            'thānanye ? brūmaḥ-</p>
         
         
         <p class="bold">
            vimuktiḥ śāśvatī yaiva sā virāgādayastrayaḥ /<br />
            ākhyātā dhātavaḥ sūtre tridhā bhedo hyapekṣayā // Abhidh-d_470 //
            </p>
         
         
         <p>prajñaptiviśeṣāpekṣayā khalveṣāṃ traividhyamuktam | katham ?</p>
         
         
         <p class="bold">
            virāgo rāganirmokṣaḥ prahāṇākhyo 'nyasaṃkṣayaḥ /<br />
            nirodhadhāturanyasya sopādānasya vastunaḥ // Abhidh-d_471 //
            </p>
         
         
         <p>rāgaprahāṇaṃ khalu virāgadhāturityucyate | tadanyeṣāṃ kleśopakleśānāṃ prahāṇadhātuḥ
            | tadanyasya sopādānasya vastunaḥ nirodho nirodhadhāturākhyāyate ||</p>
         
         
         <p>yena vastunā nirvidyate virajyate 'pi tena vastunā ? catuṣkoṭikaḥ praśnaḥ | katham
            ?</p>
         
         <span class="note"><span class="it">Jaini_371</span></span>
         
         <p class="bold">
            duḥkhahetvavalambinyā yogī nirvidyate dhiyā /<br />
            virajyate tu saṃraktastataḥ koṭicatuṣṭayī // Abhidh-d_472 //
            </p>
         
         
         <p>duḥkhasamudayakṣāntibhiḥ tajjñānaiśca nirvidyate, nānyaiḥ | virajyate tu yaḥ saṃraktaḥ
            sa ca sarvairapi duḥkhasamudayanirodhamārgakṣāntijñānairvirajyate yaiḥ kleśān prajahāti
            | evaṃ catuṣkoṭiko bhavati |</p>
         
         
         <p>tatra virvidyata evaṃ kāmavītarāgo niyāmamavakrāman duḥkhasamudayadharmakṣāntibhyāṃ
            taddharmajñānābhyāṃ ca pūrvaprahīṇatvānna kṣāntibhyāṃ jahātyapratipakṣatvānna jñānābhyāmato
            na virajyate | bhāvanāmārgepi prayogavimuktiviśeṣāt mārgasaṃgṛhītābhyāṃ duḥkhasamudayajñānābhyāṃ
            na virajyate vimuktatvānnirviddhavastvālambanatvāttu nirvidyate |</p>
         
         
         <p>dvitīyā koṭiḥ- virajyate evāvītarāgaḥ kāmebhyo niyāmamavakrāmannirodhamārgadharmānvayakṣāntibhiḥ
            bhāvanāmārge ca nirodhamārgajñānaistraidhātukādvairāgyaṃ gacchanna nirvidyate |</p>
         
         
         <p>prāmodyavastvālambanatvādubhayam | vītarāgaḥ kāmebhyo niyāmamavakrāman duḥkhasamudayadharmānvayakṣāntibhirbhāvanāmārge
            ca duḥkhasamudayajñānaistraidhātukādvairāgyaṃ gacchan |</p>
         
         
         <p>nobhayam- kāmavītarāgo niyāmamavakrāmannirodhamārgadharmajñānakṣāntibhyāṃ taddharmajñānābhyāṃ
            ca bhāvanāmārge cānantaryamārgetarābhyāṃ nirodhamārgadharmajñānābhyām ||</p>
         
         
         <p>ya ete trayo dhātavastā eva tisraḥ saṃjñāḥ prahāṇavirāganirodhasaṃjñāḥ | vistareṇa
            tu</p>
         
         
         <p class="bold">
            saṃjñā anityasaṃjñādyā daśa tābhyo 'śubhādayaḥ /<br />
            tisro mārgavidhirmārgaścatastro 'ntyāstrayī phalam // Abhidh-d_473 //
            </p>
         
         <span class="note"><span class="it">Jaini_372</span></span>
         
         <p>aśubhasaṃjñā maraṇasaṃjñā sarvaloke 'nabhiratisaṃjñā | mārgaprayogastisṛbhirābhiruktaḥ
            | catasṛbhiśca mārgo 'nityaduḥkhaśūnyānātmasaṃjñābhiḥ | prahāṇavirāganirodhasaṃjñābhiḥ
            phalamākhyātamiti ||</p>
         
         
         <p>kati punarāsāṃ sāsravāḥ katyanāsravāḥ ?</p>
         
         
         <p class="bold">
            tritayyaśubhasaṃjñādyā jñeyā tatkhalu sāsravāḥ /<br />
            samalā nirmalāstvanyā bodhyā nava bhuvo 'malāḥ // Abhidh-d_474 //
            </p>
         
         
         <p>aśubhā maraṇasarvalokānabhiratisaṃjñāstisraḥ samalāḥ | śeṣāstu sāsravānāsravāḥ, navabhūmikā
            anāsravā avaboddhavyāḥ ||</p>
         
         
         <p class="bold">
            bhūmiṣvekādaśasvantyā dhyānādyāsūpalakṣayet /<br />
            caturthī pañcamī ṣaṣṭhī vidyāt saptasu bhūmiṣu // Abhidh-d_475 //
            </p>
         
         
         <p>abhidharmadīpe vibhāṣāprabhāṇaṃ vṛttau ṣaṣṭhasyādhyāyasya caturthaḥ pādaḥ ||</p>
         
         
         <p>samāptaśca ṣaṣṭho 'dhyāyaḥ ||</p>
         
         <span class="note"><span class="it">Jaini_373</span></span>
         
         <p>saptamo 'dhyāyaḥ</p>
         
         
         <p>prathamaḥ pādaḥ |</p>
         
         
         <p>atrāha | bhagavatoktastriskandho 'yaṃ mārgaḥ | tatra śīlaskandhaḥ karmādhyāye vistareṇa
            vyākhyātaḥ | samādhiskandho 'ṣṭame 'vyāye vyākhyāyiṣyate | prajñāskandha idānīṃ vyākhyātavyaḥ
            | so 'yamārabhya-</p>
         
         
         <p class="bold">
            loko 'yaṃ tattvasaṃmugdho jñeyatattve pramuhyati /<br />
            tāni jñānāni vakṣyāmi svarūpādiprapañcataḥ // Abhidh-d_476 //
            </p>
         
         
         <p>kāni punastāni kiyanti veti ? taducyate-</p>
         
         
         <p class="bold">
            jātidravye nirākṛtya pratipakṣādyapekṣayā /<br />
            tadbhedo daśadhā prokto dharmajñānādināmabhiḥ // Abhidh-d_477 //
            </p>
         
         
         <p>jātyāśrayaṇe khalvekatraprasaṅgo dravyāśrayaṇe hyānantyaṃ taccāśakyaṃ vaktum | tasmādubhayametadupekṣya
            yayāpekṣyayā daśa bhavanti yacca teṣāṃ svalakṣaṇaṃ sāmānyalakṣaṇaṃ ca tatsarvaṃ vistareṇa
            vakṣyāmaḥ ||</p>
         
         
         <p>tatra tāvat-</p>
         
         
         <p class="bold">
            dharmānvayaviśeṣye dve duḥkhādyaiśca catuṣṭayam /<br />
            dve saṃvṛtyanyacittābhyāṃ kṣayeṇājanmanā dvayam // Abhidh-d_478 //
            </p>
         
         <span class="note"><span class="it">Jaini_374</span></span>
         
         <p>dharmānvayajñāne khalu dharmānvayābhyāmeva viśeṣyete | duḥkhādīni tu catvāri svaviṣayaireva
            caturbhirāryasatyaiḥ viśeṣyante | saṃvṛtyā paracittena ca saṃvṛtiparacittajñāne viśeṣyete
            | kṣayeṇāpunarutpattyā ca kṣayānutpādajñānadvayaṃ viśiṣyate |</p>
         
         
         <p>athavā</p>
         
         
         <p class="bold">
            pratipakṣaprayogābhyāṃ svabhāvākāragocaraiḥ /<br />
            tadvyavasthā niboddhavyā kṛtyenopacayena vā // Abhidh-d_479 //
            </p>
         
         
         <p>tatra kāmadhātuvipakṣapratipakṣo dharmajñānam | rūpārūpyāvacaravipakṣapratipakṣo 'nvayajñānam
            | prayogataḥ paracittajñānaṃ cittaṃ jñāsyāmīti tatprayogāt | svabhāvataḥ saṃvṛtijñānaṃ
            pipīlikādiṣvapi tadbhāvāt | satyākārairgocaraiścatvāri (<span class="it">Jaini_375</span>) jñānāni | kṛtyataḥ kṣayajñānaṃ kṛtyaparisamāpteḥ | hetūpacayato 'nutpādajñānaṃ sarvairanāsravairjñānaistatsabhāgahetūpacayāt
            ||</p>
         
         
         <p class="bold">
            dhātusatyārthacitteṣu jātidhvaṃsāprajanmanoḥ /<br />
            saṃmohasya nivṛttyarthaṃ tadbhedo daśadhaiva vā // Abhidh-d_480 //
            </p>
         
         
         <p>tatra dhātusaṃmoho dvābhyāṃ dharmānvayajñānābhyāṃ nivartyate | satyasaṃmohaścaturbhiḥ
            duḥkhajñānādibhiḥ | arthasaṃmohaḥ saṃvṛtijñānena | cittasaṃmohaḥ paracittajñānena
            | jātisaṃmohaḥ kṣayajñānena | punarutpattisaṃmoho 'nutpādajñāneneti daśaiva jñānāni
            bhagavānavocat | nātibhūyāṃsi nālpīyāṃsīti ||</p>
         
         
         <p>atra punaḥ</p>
         
         
         <p class="bold">parijñātādyavagamaḥ duḥkhādau kṣayadhī phalam // Abhidh-d_481 //</p>
         
         
         <p>"dukhaṃ parijñātaṃ samudayo me prahīṇaḥ,................</p>
         
         
         <p>..............miti vādavipakṣeṇa vā anārambhiṇāṃ saṃsāreṇaiva śuddhiriti vādavipakṣeṇa
            pratipadākāraḥ | laukikavairāgyamārgamārasaṃjñāvipakṣeṇa vā anātyantikavairāgyagamanavipralambhāt
            sarvatrābahumānavipakṣeṇa nairyāṇikākāraḥ ||</p>
         
         
         <p>athākāro nāma ka eṣa dharmaḥ | kiṃ vā tenākāryata iti ? tadubhayaṃ nirdiśyate-</p>
         
         
         <p class="bold">dhīrākāraḥ sadākāryaṃ sākārāstvavalambinaḥ // Abhidh-d_482 //</p>
         
         <span class="note"><span class="it">Jaini_376</span></span>
         
         <p>prajñā khalvākāra ityucyate | na tarhi prajñā sākārā bhavati dvayoḥ prajñayoḥ yaugapadyābhāvāt
            | tataśca na sarve caitasikāḥ sākārāḥ prāpnuvanti | na khalu brū maḥ prajñāsaṃprayogātsākārā
            vaikākārā vā | kiṃ tarhi ? svavṛttibhirākaraṇādālambanagrahaṇādityarthaḥ |</p>
         
         
         <p>kiṃ punastadākāryam ? sadākāryam | yatkiñcid dravyataḥ prajñaptito vā vidyate tadākāryate
            | cittacaittāstu sākārāḥ viṣayagrāhiṇa ityarthaḥ ||</p>
         
         
         <p>kiṃ punarjñānaṃ kati smṛtyupasthānāni ?</p>
         
         
         <p class="bold">
            paricittamatistrīṇi dharmasaṃjñaṃ nirodhadhīḥ /<br />
            catvāri smṛtyupasthānānyato 'nyajjñānamiṣyate // Abhidh-d_483 //
            </p>
         
         
         <p>paracittajñānaṃ khalu trīṇi vedanācittadharmākhyāni | nirodhajñānaṃ dharmasmṛtyupasthānam
            | paracittanirodhajñānābhyāmanyāni jñānāni catvāri smṛtyupasthānāni ||</p>
         
         
         <p>atha katamasya jñānasya kati jñānānyālambanam ?</p>
         
         
         <p class="bold">mārgadharmānvayajñānagocaro navaśo dhiyaḥ // Abhidh-d_484 //</p>
         
         <span class="note"><span class="it">Jaini_377</span></span>
         
         <p>mārgadharmānvayajñānānāṃ pratyekaṃ navajñānānyālambanam | mārgajñānasya tāvatsaṃvṛtijñānaṃ
            hitvā | dharmajñānasyānvayajñānam | anvayajñānasya dharmajñānam |</p>
         
         
         <p>duḥkhahetudhiyordve dve</p>
         
         
         <p>duḥkhasamudayajñānayoḥ saṃvṛtijñānaṃ sāsravaṃ ca paracittajñānamālambanam |</p>
         
         
         <p>caturṇāṃ daśa</p>
         
         
         <p>saṃvṛtiparacittakṣayānutpādajñānānāṃ sarvāṇyeva daśajñānānyālambanam |</p>
         
         
         <p>nāparam ||</p>
         
         
         <p>nirodhajñānaṃ khalu naiva jñānālambanam ||</p>
         
         
         <p>punarapi daśadharmān sthāpayitvā kasya jñānasya kati dharmā viṣaya iti vācyam | katham
            ? taducyate-</p>
         
         
         <p class="bold">
            pañcadharmāstridhātvāptān mārgarūpān sanātanān /<br />
            vyutpattyarthaṃ dvidhā kṛtvā darśayejjñānagocaram // Abhidh-d_485 //
            </p>
         
         
         <p>traidhātukān dharmān pratyekaṃ dvidhā kṛtvā saṃprayuktā viprayuktāśca, apratisaṃyuktāṃśca
            dvidhā kṛtvā saṃyuktaviprayuktabhedenaiva, asaṃskṛtamapi dvidhākṛtvā kuśalāvyākṛtabhedenaivaṃ
            kṛtvā daśa bhavanti |</p>
         
         
         <p>tatra tāvatsaṃvṛtijñānasya sarva eva daśadharmā viṣayaḥ | dharmajñānasya pañca (<span class="it">Jaini_378</span>) kāmapratisaṃyuktānāsravāḥ saṃprayuktaviprayuktākuśalaṃ cāsaṃskṛtam | anvayajñānasya
            sapta rūpārūpyapratisaṃyuktānāsravāḥ saṃprayuktaviprayuktakuśalaṃ cāsaṃskṛtam | paracittajñānasya
            trayaḥ kāmarūpapratisaṃyuktānāsravāsaṃprayuktā eva | duḥkhasamudayajñānayoḥ ṣaṭkāmarūpārūpyapratisaṃyuktāsaṃprayuktaviprayuktāḥ
            | nirodhajñānasyaiko 'saṃskṛtameva kuśalam | mārgajñānasya dvāvanāsravaḥ saṃprayukto
            viprayuktaśca | kṣayānutpādajñānayornava dharmā viṣayo 'saṃskṛtamavyākṛtaṃ muktvā
            ||</p>
         
         
         <p>idamidānīṃ vaktavyam | kaḥ katibhirjñānaiḥ samanvāgataḥ ? sarvastāvatpṛthagjanaḥ saṃvṛtijñānenaiva
            | ayaṃ tu niyamaḥ-</p>
         
         
         <p class="bold">dṛṅmārge prathame jñāne tribhirjñānaiḥ samanvitaḥ /</p>
         
         
         <p>dvitīyakṣaṇe tribhiḥ saṃvṛtijñānaduḥkhajñānadharmajñānaiḥ |</p>
         
         
         <p class="bold">caturṣvekaikavṛddhyordhvaṃ virakto 'nyamano dhiyā // Abhidh-d_486 //</p>
         
         
         <p>ataḥ paraṃ caturṣu cittakṣaṇeṣvekaikaṃ jñānaṃ vardhate | tadyathā duḥkhe 'nvayajñāne
            'nvayajñānaṃ vardhate | samudayadharmajñāne samudayajñānam | nirodhadharmajñāne nirodhadharmajñānam
            | mārgadharmajñāne mārgadharmajñānaṃ vardhate | samudayanirodhamārgānvayajñāneṣu kṣāntiṣu
            ca nāstyapūrvajñānavṛddhiḥ | sarvatra tu vītarāgasya paracittajñānaṃ vardhata iti
            vācyam ||</p>
         
         
         <p>abhidharmadīpe vibhāṣāprabhāyāṃ vṛttau saptamasyādhyāyasya prathamaḥ pādaḥ ||</p>
         
         <span class="note"><span class="it">Jaini_379</span></span>
         
         <p>saptamādhyāye</p>
         
         
         <p>dvitīyapādaḥ |</p>
         
         
         <p>idamidānīṃ vaktavyam | kasyāṃ bhūmau kasyāṃ vāvasthāyāṃ kasya vā pudgalasya kati jñānāni
            bhāvyante ? tadārabhyate-</p>
         
         
         <p class="bold">
            tridhyānakāmavairāgye paścime muktivartmani /<br />
            mauladhyānaprayoge ca jñeyānāgatabhāvanā // Abhidh-d_487 //
            </p>
         
         
         <p class="bold">
            bālasya smṛtyupasthānadhyānādyutpādane tathā /<br />
            prayogamuktimārgeṣu saṃvṛtyānyamanodhiyaḥ // Abhidh-d_488 //
            </p>
         
         
         <p>bālasya khalvādyadhyānatrayavairāgye paścime vimuktimārge mauladhyānaprayogamārge
            ca smṛtyupasthānādikuśalamūlotpādane ca prayogavimuktimārge ca saṃvṛtijñānasya paracittajñānasya
            cānāgatabhāvanā veditavyā ||</p>
         
         
         <p>āryasya tu</p>
         
         
         <p class="bold">kṣāntijñānāni bhāvyante svajātīyāni dṛkpathe /</p>
         
         
         <p>darśanamārge khalu yadyeva saṃmukhībhūtaṃ bhavati kṣāntirvā jñānaṃ vā tajjātīyamevānāgataṃ
            bhāvyate | nānyajātīyamanyaviṣayaṃ vā pṛthakkāryatvāt |</p>
         
         
         <p class="bold">sāṃvṛtaṃ cānvayajñāne duḥkhahetusamāhvaye // Abhidh-d_489 //</p>
         
         
         <p>saṃvṛtijñānaṃ khalu darśanamārge triṣu citteṣu duḥkhasamudayanirodhānvayajñānākhyeṣu
            bhāvyate | na dharmajñāneṣu, akṛtārthatvādālambanākāraparijayo hi nādyāpi parisamāptaḥ
            ||</p>
         
         
         <p>kasmātpunaḥ saṃvṛtijñāna tatra bhāvanāṃ gacchati ? taducyate-</p>
         
         
         <p class="bold">samānapratipakṣatvātteṣu mārgāyitatvataḥ /</p>
         
         <span class="note"><span class="it">Jaini_380</span></span>
         
         <p>yathaivānvayakṣāntijñānāni trīṇi tatprahātavyakleśapratipakṣaḥ, tathā tānyapi saṃvṛtijñānāni
            pratipakṣaḥ | tairapi tatra mārgāyitaṃ nirvedhabhāgīyāvasthāyām |</p>
         
         
         <p class="bold">ato 'bhisamayātyākhyaṃ tattrisatyāntalābhataḥ // Abhidh-d_490 //</p>
         
         
         <p>ata eva tadābhisamayāntikaṃ saṃvṛtijñānamityākhyāyate | dharmajñāneṣu khalu tadbhāvanāyāmabhisamayamadhyāni
            syuriti | taccaitadanutpattidharmakamapi saddharmatayā cintyate |</p>
         
         
         <p>kasmātpunastadanutpattidharmakameva ? śraddhādharmānusāryāśrayeṇa tadutpattipratibaddhatvāt
            | darśanamārge ca saṃmukhībhūte tannotpannam | tasmādanutpattikadharmameva bhāvanāṃ
            gacchati | tatpunaretatsaptabhūmikaṃ kāmāvacaraṃ darśanamārgasamānabhūmikaṃ ca | uktā
            darśanamārgabhāvanā ||</p>
         
         <span class="note"><span class="it">Jaini_381</span></span>
         
         <p>bhāvanāmārge vaktavyā |</p>
         
         
         <p class="bold">mārgākhye tvanvayajñāne ṣaḍ bhāvyante 'tha sapta vā /</p>
         
         
         <p>ṣoḍaśetu vartamānānvayajñānacitte bhāvanāvartmanyavītarāgasya ṣaḍ bhāvyante | saṃvṛtiparacittakṣayānutpādajñānāni
            hitvā | vītarāgasya tu saptānāgatāni bhāvyante paracittajñānaṃ vardhayitvā |</p>
         
         
         <p class="bold">ānantaryapathe corddhvaṃ bhāvyate nānyacittadhīḥ // Abhidh-d_491 //</p>
         
         
         <p>sarāgasyāpi bhāvanāmārge tasmāt ṣoḍaśātkṣaṇādūrdhvaṃ yāvatkāme vīta rāgo bhavati tāvatsarveṣu
            prayogānantaryavimuktiviśeṣamārgeṣu sapta jñānāni bhāvyante | anyatra paracitakṣayānutpādajñānebhyaḥ
            ||</p>
         
         
         <p class="bold">
            prahāṇamuktimārgeṣu vināntyāyā vimuktitaḥ /<br />
            bhavāgrapratipakṣatvātsaṃvṛtasya na bhāvanā // Abhidh-d_492 //
            </p>
         
         
         <p>dhyānacatuṣṭvārūpyatrayavairāgye pañcasvabhijñāsu, akopyāprativedhe ca vyavakīrṇabhāvite
            ca dhyāne | śaikṣasya sarveṣvānantaryavimuktimārgeṣu saptaiva jñānāni .............
            |</p>
         
         
         <p>........abhidharmadīpe vibhāṣāprabhāyāṃ vṛttau saptamasyādhyāyasya dvitīyapādaḥ samāptaḥ
            ||</p>
         
         <span class="note"><span class="it">Jaini_382</span></span>
         
         <p>saptamādhyāye</p>
         
         
         <p>tṛtīyapādaḥ |.....</p>
         
         
         <p>.........sthānavastuhetuvipākaprativistarairboddhavyam | tatrātītānāgate pratyutpanne
            ca tadākṣeptākṣepavaicitryaṃ pratikarmasamādānaṃ (<span class="it">Jaini_383</span>) bhavati | kiciddhi sahasā pratyayavaśātkriyate | kiñcid dṛṣṭacetasā | kiñcitpunaḥ
            samādāya kriyate tena karmaṇā mayā jīvitavyamiti | tathā dharmo 'yamadharmo veti samādāyāsamādāya
            karoti | sthānādipravibhāgataśca gāmbhīryaṃ boddhavyam | tatra sthānamāyatyutpattyāyattānāmavakāśakāraṇāt
            | heturapi yena hetunā kriyate | yathoktam- "vastu sthānādhikaraṇamucyate | sādhikaraṇaṃ
            vastu sthānam | tadyathā prāṇivadhakarmaṇaḥ svabhāvaḥ | sa ca prāṇī yasya cārthe vadhyate
            yayā pratyayasāmagryā sarvametadvastu sambhavati | kutaḥ ? sthānahetuvipākānāṃ pṛthagukteḥ
            | yasya khalvetat sthānaṃ yaccāsya sthānaṃ kriyate yasya tatkarma hetuḥ, yaddhetukaṃ
            ca tat, ayaṃ cāsya karmaṇo vipāko 'yamanyasya" iti | tadetadaṣṭajñānasvabhāvaṃ nirodhamārgajñāne
            hitvā ||</p>
         
         
         <p class="bold">
            dhyānādīnāṃ svabhāvādāvavyāghātavisāri yat /<br />
            dhyānādijñānasaṃjñaṃ tannavajñānamayaṃ balam // Abhidh-d_493 //
            </p>
         
         <span class="note"><span class="it">Jaini_384</span></span>
         
         <p>dhyānavimokṣasamādhisamāpatti jñānabalaṃ khalu yatsaṃkleśavyavadānavyavasthānaviśuddhiṣu
            nivṛttipakṣe dhyānānāṃ vimokṣāṇāṃ samādhīnāṃ samāpattīnāṃ ca saṃkleśavyavadānavyavasthānaviśuddhiṣu
            yadbalamavyāhatam | tatra saṃkleśādicatuṣṭayaṃ hānaviśeṣasthitinirvedhabhāgīyaṃ sāsvādaśuddhakānāsravādibhedāt
            | tadetaddhyānavimokṣasamādhisamāpattijñānabalaṃ navajñānātmakaṃ boddhavyam ||</p>
         
         
         <p class="bold">
            yatsattvākṣamṛdutvādau paricchede pravartate /<br />
            akṣottamāvarajñānabalaṃ tannavadhīmayam // Abhidh-d_494 //
            </p>
         
         
         <p>indriyaparāparajñānabalam yatsarvasattvānāṃ śreyaḥprāptiśaktitraividhye jñānamavyāhataṃ
            tadindriyaparāparajñānabalaṃ navajñānātmakaṃ nirodhajñānaṃ hitvā ||</p>
         
         
         <p class="bold">
            yatsattvādhirucitraidhe hīnādau sampravartate /<br />
            nānādhimuktidhīsaṃjñe balaṃ tacca navātmakam // Abhidh-d_495 //
            </p>
         
         
         <p>yatkhalu sarvasattvānāṃ hīnamadhyamottamādhimuktiṣvavyāhataṃ jñānaṃ tacca nānādhimuktijñānabalaṃ
            navajñānātmakameva nirodhajñānaṃ hitvā ||</p>
         
         
         <p class="bold">
            yannānādhātvapekṣākhyaṃ sattvārthāya pravartate /<br />
            navajñānamayaṃ tadvattannānādhātudhībalam // Abhidh-d_496 //
            </p>
         
         <span class="note"><span class="it">Jaini_385</span></span>
         
         <p>te punaḥ pūrvābhyāsavāsanādhātavaḥ pūrvajanmasu guṇadoṣavidyāśilpakarmābhyāsebhyo
            yā vāsanāstāḥ khalviha dhātavo viśeṣeṇa boddhavyāḥ | gotrārthenāvasthānāṃ ta evāśayā
            ityavagantavyāḥ, tadvaśāccaratītyucyate | uktaṃ ca bhagavatā- "dhātuśaḥ sattvāḥ saṃsyandante"
            iti ||</p>
         
         
         <p class="bold">
            gatidharmāryabhedaṃ yadvetti pratyayabhedataḥ /<br />
            taddhiyo daśa sarvatragāminīpratipadbalam // Abhidh-d_497 //
            </p>
         
         
         <p>yatkhalu sattvopapattinirvartakeṣu tatkṣayakareṣu ca dharmeṣu jñānamavyāhataṃ tatsarvatragāminīpratipajjñānabalam
            | bhavyaviśeṣauṣadhavad draṣṭavyam | mokṣabhavyānāṃ nānādhātūnāṃ sattvānāmanekadhātūnāṃ
            sarvakleśaprahāṇāyauṣadhaviśeṣavatsāmānyapratipakṣaviśeṣapratipakṣaṃ ca sarvatra jānīte
            gatihetuṃ cānena dhāturekasantāne yo yadgatacittastadvaśena tadavataraṇabhavyo 'bhavyaśca
            bhavati tatsarvaṃ yathāvatpratijānātīti sarvākārajñatāpyuktā bhavati | tadetat saphalamārgaprahāṇāddaśajñānātmakaṃ
            bhavati | kecittu kevalamārgagrahaṇānnavajñānātmakam ||</p>
         
         <span class="note"><span class="it">Jaini_386</span></span>
         
         <p class="bold">
            yat svānyātītajanmekṣisaṃvṛtijñānasaṃjñakam /<br />
            prāgjātyānusmṛtijñānabalaṃ tatsaphalaṃ matam // Abhidh-d_498 //
            </p>
         
         
         <p>svaparasantā nikānāmatītajanmaparamparāṇāṃ vicitrasukhaduḥkheṣu prāṇiṣvayamamuṣyakarmaṇo
            vipāko 'yamamuṣyasvapnanimittadhyāyimanasikāracihnārthāvadhāraṇavadanekavidhasambandhāvabodhavaśitvamasya
            sūcitaṃ bhavati | yathā khalu bhavyārthasūcakān svapnānanekaśo dṛṣṭvā tāṃścārthānabhiniṣpannān
            prāyaśaḥ sadṛśānapekṣya niścayo bhavati tadvaditi | yathā ca dhyāyināṃ manasikāreṣu
            dharmacihnānyutpadyante taiśca suvyakto dharmaparicchedo bhavati | tadvatsarvadharmeṣu
            mudrā bhagavato viditā | kiṃ punastatkarma vipākasambandhamudrāsviti ? tadetadbalaṃ
            saṃvṛtijñānātmakameva ||</p>
         
         
         <p class="bold">
            sattvānāṃ cyutisambhūtyorjñānamanyādhvavṛtti yat /<br />
            taccyutyutpattibuddhyākhyaṃ balaṃ pūrvavaducyate // Abhidh-d_499 //
            </p>
         
         
         <p>divyacakṣurāśrayācca jñānātkarmaphalavaicitryacaritāvataraṇajñānaparapratyayo bhavati
            | pratyutpannaviṣayamapyevam | taddivyacakṣurāśrayajñānaṃ saha praṇidhijñānenāparānte
            prabhāvyate | tadetatsaṃvṛtijñānātmakameva ||</p>
         
         
         <p class="bold">āsravakṣayadhīsaṃjñaṃ ṣaḍjñānānyathavā daśa /</p>
         
         
         <p>ata idānīṃ bhagavato vineyakāryaṃ kimavaśiṣṭam ? āsravakṣayaḥ | tasminyajjñānaṃ yasya
            yadā yairavataraṇadeśanāvidhibhirakṛcchreṇa saṃpadyate tadbhagavān sarvākāramanena
            jñānena vetti nānyaḥ kaścit | ato 'syaiva tadbalaṃ nānyasya | tatpunaretat ṣaḍjñānasvabhāvaṃ
            daśātmakaṃ vā | yadyāsravakṣaye jñānam, ṣaḍbhavanti | (<span class="it">Jaini_387</span>) paracittaduḥkhasamudayamārgajñānāni hitvā | atha sopāye kṣaye jñānaṃ darśanaṃ bhavati,
            daśajñānāni bhavanti |</p>
         
         
         <p>ukto daśabalasvabhāvaḥ |</p>
         
         
         <p>ākāraniyamo vaktavyaḥ | so 'yamucyate-</p>
         
         
         <p class="bold">ṣoḍaśākāramatrādyamanyaiścāpyuttaraṃ bhuvā // Abhidh-d_500 //</p>
         
         
         <p class="bold">
            saptamaṃ ṣoḍaśākāramavibhaktākṛtidvayam /<br />
            aṣṭākāraṃ dvitīyaṃ tu navajñānamayaṃ tu yat // Abhidh-d_501 //
            </p>
         
         
         <p class="bold">tathāgatabalaṃ proktaṃ tajjñeyaṃ dvādaśākṛti /</p>
         
         
         <p>sthānāsthānajñānabalaṃ ṣoḍaśabhirākāraiḥ pravartate | anyaiśca tannirmuktairāsravakṣayajñānabalamapi
            yadi sopāyaṃ kṣayaṃ vivakṣati tadapi ṣoḍaśākāram | atha kṣayamātraṃ tat, ṣaḍjñānamayairākāraiḥ
            sarvatragāminīṃ pratipajjñānabalaṃ saptamaṃ tadapi tathaiva ṣoḍaśākāram | dvayaṃ tu
            pūrvenivāsānusmṛticyutyupapattijñānabalamavibhaktākārabalam | dvitīyaṃ tu karmavipākajñānabalamaṣṭākāram
            | yattu samādhisamāpattijñānabalaṃ tasya navajñānasvabhāvaṃ taireva dvādaśabhirākāraiḥ
            pravartate | anyadyannoktaṃ tadabhyūhyam |</p>
         
         
         <p>kiṃ punaḥ kiṃ gocaram ?</p>
         
         
         <p class="bold">sarvagocaramatrādyamantyaṃ śāntyavalambi vā // Abhidh-d_502 //</p>
         
         
         <p>sarvaviṣayaṃ sthānāsthānabalam | āsravakṣayajñānabalaṃ nirvāṇaviṣayaṃ vā catuḥsatyaviṣayaṃ
            vā ||</p>
         
         <span class="note"><span class="it">Jaini_388</span></span>
         
         <p class="bold">dvidhā hetubhavālambaṃ saptamaṃ satyagocaram /</p>
         
         
         <p>karmavipākajñānabalaṃ bhavaviṣayam | sarvatragāminī pratipatjñānabalaṃ catuḥsatyālambanam
            |</p>
         
         
         <p class="bold">atītādyaddhi dhātvarthamaṣṭamaṃ samudāhṛtam // Abhidh-d_503 //</p>
         
         
         <p>pūrvenivāsānusmṛtijñānabalaṃ 'atītādyaddhi'; dhātugocaram ||</p>
         
         
         <p class="bold">navamaṃ khalu rūpārthaṃ saṃskṛtālambyate param /</p>
         
         
         <p>cyutyupapattijñānabalaṃ rūpāyatanaviṣayam anyadyadavaśiṣṭaṃ tatsaṃskṛtadharmagocaraṃ
            draṣṭavyam |</p>
         
         
         <p>atra punaḥ</p>
         
         
         <p class="bold">dvyapekṣo balaśabdo 'yaṃ balaṃ tvapratighātataḥ // Abhidh-d_504 //</p>
         
         
         <p>parābhibhavāpekṣaśca sarvāpratighātitvena ca | yatkhalu apratihatasāmathya tadbalamityucyate
            | mānasaṃ balaṃ daśavidhaṃ bhagavato vyākhyātam ||</p>
         
         
         <p>kāyikamapyabhidhīyate-</p>
         
         
         <p class="bold">sandhau sandhau ca buddhasya kāyenārāyaṇaṃ balam /</p>
         
         <span class="note"><span class="it">Jaini_389</span></span>
         
         <p class="bold">spraṣṭavyamadhikaṃ tattu daśa hastyādisaptakāt // Abhidh-d_505 //</p>
         
         
         <p>nārāyaṇaṃ nāma balamucyate | tacca bhagavato marmaṇi marmaṇi vidyate | nāgagranthiśaṅkalāśaṅkusandhayaśca
            yathākramaṃ buddhapratyekabuddhacakravartinaḥ |</p>
         
         
         <p>kiṃ pramāṇaṃ punastannārāyaṇaṃ balam ? yatkhalu daśānāmitarahastīnāṃ balaṃ tadekasya
            gandhahastinaḥ | evaṃ daśottaravṛttyā mahānagnapraskandivarāṅgacānūranārāyaṇānāṃ vācyam
            | airāvaṇasahasrasyetyanye | sa hi devodyānayātrāsamaye trayastriṃśacchirasamātmānamabhinirmāyātyadbhutavicitrodyānāyāyamānāni
            tāvantyeva devakulānyanekasahasraparivārāṇi bhūrjapatravadādāya gacchaḥyeṣa balasamudayastasya
            | evaṃ tu varṇayanti mānasabalavadanantaṃ kāyikamapi balaṃ buddhānāṃ bhagavatāmiti
            | tatpunaḥ kāyikaṃ balaṃ spṛṣṭavyāyatanasaṃgṛhītam | gurutvena balasaṃgraho laghutvena
            daurbalyasyeti varṇayanti |</p>
         
         
         <p class="bold">
            svaparārthāntasamprāptervaiśāradyacatuṣṭayam /<br />
            ādyantabalarūpe dve dve karma pratipaddhiyoḥ // Abhidh-d_506 //
            </p>
         
         <span class="note"><span class="it">Jaini_390</span></span>
         
         <p>sūtra uktam- "samyaksambuddhasya vata me sata ime dharmāstvayānabhisambuddhāḥ" iti
            vistaraḥ | atra hi prathamadvitīyābhyāṃ svārthasampadbhagavatodbhāvitā | pūrveṇa jñānasampat
            | dvitīyena prahāṇasampat | dvābhyāmanyābhyāṃ parārthasampadā darśitā vyavadānasaṃklelodbhāvanāt
            |</p>
         
         
         <p>kataratpunarvaiśāradyaṃ kati jñānātmakam ? taducyate | sthānāsthānabalarūpamādyam
            | āsravakṣayajñānarūpaṃ dvitīyam | karmasvakajñānabalaṃ tṛtīyam | sarvatragāminīpratipatjñānabalaṃ
            caturthaṃ vaiśāradyam | tadyāvajjñānasvabhāvānyetāni valāni tāvatsvabhāvāni yathākramaṃ
            catvāri vaiśāradyāni boddhavyāni |</p>
         
         
         <p>sūtra uktam- "trīṇīmāni smṛtyupasthānāni yānyāryaḥ sevate" iti vistaraḥ | teṣāṃ punaridaṃ
            lakṣaṇam-</p>
         
         <span class="note"><span class="it">Jaini_391</span></span>
         
         <p class="bold">
            śrotṛsampattrayāpekṣā trividhā smṛtyupasthitiḥ /<br />
            saṃsmārāhitasāmarthyasaṃprajanyasvalakṣaṇā // Abhidh-d_507 //
            </p>
         
         
         <p>śuśrūṣakāśuśrūṣakādibhedādvineyānāṃ traividhyena vyavasthānam | śuśrūṣakādivargatrayābhisandheḥ
            | svabhāvaḥ punaḥ smṛtiviśiṣṭasaṃprajanyatrayasvabhāvāni trīṇi smṛtyupasthānāni |
            smṛtiviśiṣṭasaṃprajanyato hi bhagavataḥ śuśrūṣamāṇāśuśraṣamāṇatadubhayayukteṣu vineyasamūheṣu
            nānando bhavatyāghāto vā ||</p>
         
         
         <p>mahākaruṇā punaḥ</p>
         
         
         <p class="bold">
            saṃvṛtijñānarūpatvāddīrghakālānusārataḥ /<br />
            sarvatra samavṛttyāderbaddhasyaiva mahākṛpā // Abhidh-d_508 //
            </p>
         
         
         <p>yadā śrāvakasyāpi karūṇā vidyate pratyekabuddhasyāpi kasmād buddhasyaiva mahākṛpetyucyate
            ? yasmādiyaṃ saṃvṛtijñānasvabhāvā śrāvakādīnāmadveṣasvabhāvā buddhasya ca dīrghakālānugatā
            sūkṣmānugatā sarvasattvasamagrahapravṛttā sarvatrānugatā ca dvātriṃśanmahāpuruṣalakṣaṇavidyotitaśarīrādhyāsinī
            daśabalaparigṛhītā ca | tasmād buddhasyaiva bhagavato mahākṛpetyucyate | uktā asādhāraṇaguṇāḥ
            ||</p>
         
         <span class="note"><span class="it">Jaini_392</span></span>
         
         <p>śrāvakasādhāraṇā ucyante-</p>
         
         
         <p class="bold">
            araṇā praṇidhijñānaṃ catasraḥ pratisaṃvidaḥ /<br />
            arhatsāntānikā hyete pañca tu prāntakoṭikāḥ // Abhidh-d_509 //
            </p>
         
         
         <p class="bold">
            itarairapi sāmānyā apramādādayo guṇāḥ /<br />
            eṣāṃ yathopadiṣṭānāṃ śṛṇu vakṣyāmi lakṣaṇam // Abhidh-d_510 //
            </p>
         
         
         <p>tatra tāvat |</p>
         
         
         <p class="bold">
            araṇā saṃvṛtijñānaṃ nṛjāntyadhyānaniśrayāt /<br />
            āryasantānikā jātā savastukamalekṣiṇī // Abhidh-d_511 //
            </p>
         
         
         <p>iha kaścidarhannakopyadharmā sarvakleśaprahāṇātparamāmṛtasukhamanubhavatyevaṃ cittamutpādayati-
            kathaṃ nāma pare 'pi ime santānālambanād kleśān notpādayeyuḥ kathañca tamaniṣṭaphalaṃ
            nānubhaveyuḥ | caturthaṃ dhyānaṃ vivṛddhikāṣṭhāgataṃ samāpadya tathā karoti yathāsya
            cāravihāragatasya santāne na kaścitkleśamutpādayati |</p>
         
         
         <p class="bold">
            praṇidhijñānamapyevaṃ sarvadharmāvalambi tu /<br />
            akopyadharmaṇo khyāte tathaiva pratisaṃvidaḥ // Abhidh-d_512 //
            </p>
         
         
         <p>praṇidhijñānamapi saṃvṛtijñānasvabhāvaṃ prāntakoṭika caturthadhyānalābhāt, arhadyadyatpraṇidhatte
            tattajjānīte praṇidhijñānasya sarvadharmālambanatvāt ||</p>
         
         <span class="note"><span class="it">Jaini_393</span></span>
         
         <p>pratisaṃvidaḥ khalvapi</p>
         
         
         <p class="bold">
            vivakṣitārthasambandhināmasaṃmohabhedinī /<br />
            ādyānyā tadabhivyaṅgyā jñeyā jñānavicāriṇī // Abhidh-d_513 //
            </p>
         
         
         <p class="bold">
            tṛtīyā śabdasaṃskārā jñānasaṃmohaghātinī /<br />
            turīyā tu prabandhoktirdhyānādyutpādanonmukhī // Abhidh-d_514 //
            </p>
         
         
         <p>tatra dvādaśāṅgapravacanasaṃgṛhīteṣu vakṣyamāṇārthasambandhiṣu vivakṣiteṣu nāmakāyādiṣu
            yadavivartyaṃ jñānaṃ sā dharmapratisaṃvit | tadavadyotyeṣu paurūṣeyāpauruṣeyasambandheṣu
            parārthasaṃvṛtyartharāśiṣu yadavivartyaṃ jñānaṃ sārthapratisaṃvit | nāmakāyādivācaka
            eva vākchabdeṣvarūpadravyaliṅgasaṃkhyāsādhanakriyākālapuruṣo pagrahasambandhini yadavivartyaṃ
            jñānaṃ sā niruktipratisaṃvit | dharmārthaniruktiṣu dhyānavimokṣasamādhisamāpattivaśitvasaṃprakhyāne
            yadavivartyaṃ jñānaṃ sā pratibhānapratisaṃvit |</p>
         
         <span class="note"><span class="it">Jaini_394</span></span>
         
         <p>ta ete ṣaḍguṇāḥ prāntakoṭikamityucyante ||</p>
         
         
         <p>kā kati bhūmikāḥ punarāsāṃ pratisaṃvidāṃ kā vā kati jñānamayī ? tadavadyotyate-</p>
         
         
         <p class="bold">arthākhyā khalu sarvatra ṣaḍjñānānyathavā nava /</p>
         
         
         <p>arthapratisaṃvit sarvāsu bhūmiṣu kāmadhātau yāvadbhavāgre navajñānasvabhāvā nirodhajñānaṃ
            varjayitvā ṣaḍjñānāni nirvāṇasyaiva paramārthatvāt, paracittaduḥkhasamudayamārgajñānāni
            varjayitvā |</p>
         
         
         <p class="bold">pratibhānāhvayāpyevaṃ daśajñānamayī tvasau // Abhidh-d_515 //</p>
         
         
         <p>pratibhānapratisaṃvidapi sarvāsu bhūmiṣu daśajñānamayī |</p>
         
         
         <p>tatra</p>
         
         
         <p class="bold">kāme dhyāneṣu dharmākhyā tadanyā tvādyakāmayoḥ /</p>
         
         
         <p>dharmapratisaṃvit kāmadhātau caturṣu dhyāneṣu niruktipratisaṃvit kāmadhātau prathame
            ca dhyāne |</p>
         
         
         <p class="bold">saṃvṛtijñānamayyau tu dve ete pratisaṃvidau // Abhidh-d_516 //</p>
         
         
         <p>ubhe apyete saṃvṛtijñānasvabhāve dharmaniruktipratisaṃvidāviti ||</p>
         
         
         <p>abhidharmadīpe vibhāṣāprabhāyāṃ vṛttau saptamasyādhyāyasya tṛtīyaḥ pādaḥ samāptaḥ
            ||</p>
         
         <span class="note"><span class="it">Jaini_395</span></span>
         
         <p>saptamādhyāye</p>
         
         
         <p>caturthapādaḥ |</p>
         
         
         <p>pṛthagjanasādhāraṇāḥ idānīmabhijñādayo guṇā vaktavyāḥ | ta ima ucyante-</p>
         
         
         <p class="bold">
            ṛddhau śrotre 'nyacitte prāgbhāve cyutyudaye kṣaye /<br />
            jñānasākṣātkriyābhijñā ṣaḍvā dhīḥ muktivartmani // Abhidh-d_517 //
            </p>
         
         
         <p>jñānasākṣātkriyā khalu vimuktimārgasaṃgṛhītābhijñetyucyate | keṣāṃ punarguṇānāṃ jñānasākṣātkriyā
            ? tadapadiśyate | ṛddhipādadivyaśrotracetaḥ- paryāyapūrvenivāsānusmṛticyutyupapādāsravakṣayajñānānāṃ
            yā jñānasākṣātkriyā sābhijñā | abhijānātītyabhijñāyate vā tayeti abhijñā |</p>
         
         
         <p>kasmātpunarvimuktimārga evābhijñā śrāmaṇyaphalavat na ānantaryamārgasvabhāvāḥ ? paracittajñānasyānantaryamārgapratiṣedhādarhataścāsravakṣayānantaryamārgatyāge
            kasyacinnirabhijñatvaprasaṃgāt ||</p>
         
         
         <p>āsāṃ punaḥ</p>
         
         <span class="note"><span class="it">Jaini_396</span></span>
         
         <p class="bold">
            catasraḥ saṃvṛtijñānaṃ pañca jñānāni cittadhīḥ /<br />
            sarvāsravakṣayābhijñā ṣaḍjñānānyathavā daśa // Abhidh-d_518 //
            </p>
         
         
         <p>cetaḥparyāyāsravakṣayābhijñe hitvā | cetaḥparyāyābhijñā pañcajñānāni dharmānvayamārgasaṃvṛtiparacittajñānāni
            | āsravakṣayajñānasākṣātkriyābhijñā ṣaḍjñānāni daśa vā paracittaduḥkhasamudayamārgajñānāni
            hitvāathavā daśe'ti ||</p>
         
         
         <p class="bold">ṣaṣṭhī sarvatra pañcānyā maulīṣu dhyānabhūmiṣu /</p>
         
         
         <p>āsravakṣayajñānasākṣātkriyā sarvāsu bhūmiṣu | śeṣā maulīṣu catasṛṣu dhyānabhūṣviti
            |</p>
         
         
         <p class="bold">yatnavairāgyato labhyāḥ svabhūmyadharagocarāḥ // Abhidh-d_519 //</p>
         
         
         <p>sarvāḥ abhijñāḥ yatnato labhyante vairāgyataśca | tatrānucitā yatnataḥ | ucitā vairāgyataḥ
            | janmāntarābhyastāḥ khalvabhijñā vairāgyato labhyante | vaiśeṣikyo yatnataḥ | 'svabhūmyadharagocarā'ścaitāḥ
            | ṛddhyā svabhūmiṃ gacchatyadharāṃ ca bhūmim | nirmitanirmāṇamapyevam | divyaśrotrābhijñayāpi
            svabhūmikamadhobhūmikaṃ ca śabdaṃ śṛṇoti | evaṃ paracittajñānaṃ pūrvenivāsānusmṛtijñānaṃ
            ca | cyutyupapādābhijñayā ca svādhobhūmiviṣayaṃ rūpaṃ jānāti ||</p>
         
         
         <p>katamā punarāsāṃ kati smṛtyupasthānāni ?</p>
         
         
         <p class="bold">
            smṛtyupasthitayastistraścetaḥparyāyadhīrmatā /<br />
            ṛddhiśrotrākṣyabhijñāsnu prathamā smṛtyupasthitiḥ // Abhidh-d_520 //
            </p>
         
         
         <p>paracittābhijñā trīṇi smṛtyupasthānāni kāyasmṛtyupasthānaṃ hitvā | cittacaittālambanā
            khalveṣā | ṛddhiśrotracakṣurabhijñāḥ kāyasmṛtyupasthānaṃ rūpālambanatvāt | ṛddhiḥ
            khalu caturbāhyāyatanālambanā | divyaśrotracakṣuṣī yathākramaṃ śabdarūpāyatanālambane
            |</p>
         
         <span class="note"><span class="it">Jaini_397</span></span>
         
         <p>kuśalādibhedena tu</p>
         
         
         <p class="bold">divyamavyākṛtaṃ śrotraṃ netraṃ cānyā śubhā matāḥ /</p>
         
         
         <p>divyaśrotracakṣuṣī kilāvyākṛte | tacca na | abhijñānāṃ vimuktimārgasvabhāvyāccakṣuḥśrotravijñānayoścāvikalpatvādvimuktijñānānutpattiḥ
            | caturṣu dhyāneṣu tu asti prajñāviśeṣaḥ svabhūmikabhūtaphalo yatsaṃmukhībhāvātsvabhūmikaphalameva
            cakṣuḥśrotraṃ saṃmukhībhāvaṃ gacchati | yattaccakṣuḥśrotravijñānayorāśrayī bhavati
            tasmānna tadvijñāne saṃprayuktā prajñābhijñeti |</p>
         
         
         <p>kathaṃ punaretayorabhijñāśabdaḥ ? taducyate-
            <span class="bold">abhijñāphalatābhijñā manovijñānaprajñayā // Abhidh-d_521 //</span></p>
         
         
         <p>abhijñāphalamatrābhijñāśabdenoktam | manovijñānasaṃprayuktayā tu prajñayābhijānātīti
            | saivābhijñā nirūpakatvāt |</p>
         
         
         <p>kati punarāsāṃ vidyā ?</p>
         
         
         <p class="bold">
            tisro vidyā matāstryadhvasaṃmohādivyudastaye /<br />
            ekā svabhāvato 'śaikṣī dve tvaśaikṣāśrayodayāt // Abhidh-d_522 //
            </p>
         
         
         <p>pūrvanivāsacyutyupapādāsravakṣayajñānatatsākṣātkriyāstisraḥ khalvaśaikṣyo vidyā ucyante
            | kasmādetā eva ? eta eva tisro vidyāḥ yasmādābhiravidyātrayaṃ vinivartate | pūrvenivāsābhijñājñayāpūrvāntasaṃmohaḥ
            nivartate | cyutyupapādābhijñayā tvaparāntasaṃmoho nivartate | āsravakṣayābhijñayā
            madhyādhvasaṃmohaḥ |</p>
         
         <span class="note"><span class="it">Jaini_398</span></span>
         
         <p>yadyapi ca tisro 'pyaśaikṣāstathāpi 'ekā svabhāvato 'śaikṣī dve tvaśaikṣāśrayodayāt';
            | antyā vāśaikṣī svabhāvataḥ santānataśca | ādye dve tvaśaikṣasantānādaśaikṣāvityucyante
            |</p>
         
         
         <p>kati punarāsāṃ prātihāryāṇi ?</p>
         
         
         <p class="bold">
            ṛddhicittakṣayābhijñā pratihāryatrayaṃ smṛtam /<br />
            harato dve kuśāstṛbhyo mārebhyo harate param // Abhidh-d_523 //
            </p>
         
         
         <p>ṛddhyādeśanāprātihārye khalu kuśāstṛbhyaḥ kapilolūkākṣapādādibhyo vineyajanacittamapahṛtya
            buddhe bhagavati paramārthaśāstari saṃniyojayataḥ | anuśāsanāpratihāryaṃ mārebhyo
            'pahṛtya sarvajñaṃ mārgadeśike pravare pratiṣṭhāpayati ||</p>
         
         
         <p>kā punariyamṛddhiḥ ?</p>
         
         
         <p class="bold">
            samādhī ṛddhirityuktā phalamaiśvaryaṣṭadhā /<br />
            dvidhaitadgatinirmāṇe trividhā gatiriṣyate // Abhidh-d_524 //
            </p>
         
         <span class="note"><span class="it">Jaini_399</span></span>
         
         <p>ṛddhiḥ khalu samādhirūpā tatphalatvāttu prātihāryamṛddhiratyuktaṃ sūtre | aṅgaparigṛhīte
            samādhau sati sarvametatprātihārya mṛddhyati | tasmātsamādhireva ṛddhiḥ | tasyāḥ phalamaṣṭaguṇamaiśvaryamaṇimādi
            |</p>
         
         <span class="note"><span class="it">Jaini_400</span></span>
         
         <p>yacca sūtre 'padiṣṭamekānekayathecchitarūpāvasthānādistatpunaretamṛddhiphalaṃ dvividhaṃ
            gatiśca nirmāṇaṃ ca | gatirapi trividhā | tatra</p>
         
         
         <p class="bold">
            manomayī gatiḥ śāsturicchāmātrapravṛttitaḥ /<br />
            adhimokṣakṛtānyeṣāṃ tato dehābhivāhinī // Abhidh-d_525 //
            </p>
         
         
         <p>manojavāḥkhalu ṛddhirbuddhasyaiva | manasa iva javastasyāḥ | yāvatā kālena cakṣurvijñānaṃ
            nīlaṃ pratipadyate yāvatā kālena bhagavāñccharīreṇa sarvalokāntarāṇi vyāpnotyanantarddhiśarīrā
            hi buddhā bhagabanto 'nābhogena yathecchitābhiprāyasiddheḥ bhagavato buddhasya | śrāvakādīnāṃ
            punaḥ śarīravāhinī gatirbhavati yathā devānāṃ pakṣiṇāṃ vā | ādhimokṣikī ca dūramapyāsannamadhimucyāstagamanaṃ
            saṃpadyate | bāhuprasāraṇamātreṇa sumerumūrddhani prādurbhavati | vyākhyātaṃ samādhiphalam
            ||</p>
         
         
         <p>gamanaṃ nirmāṇamidānīṃ vaktavm | taddvividhaṃ kāmāvacaraṃ rūpāvacaraṃ ca | tatra tāvat-</p>
         
         
         <p class="bold">
            rūpagandharasasparśāḥ kāme nirmāṇamiṣyate /<br />
            rūpasparśau matau rūpe sveśarīre 'tha vā bahiḥ // Abhidh-d_526 //
            </p>
         
         
         <p>kāmāvacaraṃ khalu bāhyamāyatanacatuṣṭayaṃ nirmīyate | nānyadīśvarakartṛtvavādābhyupagamaprasaṃgāt
            | rūpāvacaraṃ tvāyatanadvayaṃ tatra gandharasābhāvāt | tatpunaretat svaśarīre paraśarīre
            ca draṣṭavyam | etaccaturvidhaṃ nirmāṇaṃ kāmadhātāvevaṃ rūpadhātau draṣṭavyam | ityaṣṭavidhaṃ
            nirmāṇam |</p>
         
         
         <p>kiṃ khalu nirmāṇamabhijñayā nirmīyate ? kiṃ tarhi ?</p>
         
         <span class="note"><span class="it">Jaini_401</span></span>
         
         <p class="bold">
            abhijñāphalacittena tattāni tu caturdaśa /<br />
            ādyadhyānaphalaṃ dve tairūrdhvabhūmyekavṛddhitaḥ // Abhidh-d_527 //
            </p>
         
         
         <p>prathamadhyānaphale khalu nirmāṇacitte kāmāvacaraṃ prathamadhyānabhūmikaṃ ca, dvitīyadhyānaphalāni
            trīṇi, tṛtīyadhyānaphalāni catvāri, caturthadhyānaphalāni pañca ||</p>
         
         
         <p>kathaṃ punarnirmāṇacittāni labhyante ?</p>
         
         
         <p><span class="bold">tallābho dhyānavat jñeyaḥ</span></p>
         
         
         <p>yathā khalu dhyānāni vairāgyata upapattitaḥ prayogataśca labhyante tathā nirmāṇacittāni
            |</p>
         
         
         <p>kathaṃ punastadutpadyate ?</p>
         
         
         <p class="bold">śuddhakācca svataśca tat /</p>
         
         
         <p>śuddhakād dhyānādanantaraṃ nirmāṇacittamutpādyate nirmāṇacittādeva vā nānyataḥ | tataḥ
            khalvapi nirmāṇacittādanantaraṃ śuddhakadhyānaṃ nirmāṇacittaṃ cotpadyate nānyat |
            sarvasya ca nirmitasya</p>
         
         
         <p class="bold">svabhūmenaiva nirmāṇamadhareṇāpi bhāṣaṇam // Abhidh-d_528 //</p>
         
         
         <p>na khalvanyabhūmikaṃ nirmāṇamanyabhūmikena nirmāṇacittena nirmīyate | bhāṣaṇaṃ tu
            svabhaumenādharabhaumena ca | kāmadhātuprathamadhyānabhūmiko hi nirmitaḥ svabhūmikenaiva
            cittena bhāṣate | ūrdhvabhūmikāstu prathamadhyānabhūmikena, tatraiva vijñaptisamutthāpakacittasadbhāvāt
            ||</p>
         
         
         <p>kiṃ punarnirmitanirmātroḥ krameṇa vāgbhāṣaṇaṃ bhavatyatha yugapat ? taducyate-</p>
         
         
         <p class="bold">nirmātraiva sahaiteṣāṃ bhāṣaṇaṃ sugatādṛte /</p>
         
         <span class="note"><span class="it">Jaini_402</span></span>
         
         <p>uktaṃ hi</p>
         
         
         <p>
            "ekasya bhāṣamāṇasya sarve bhāṣanti nirmitāḥ |<br />
            ekasya tūṣṇīṃ bhūtasya sarve tūṣṇīṃ bhavanti te || "
            </p>
         
         
         <p>bhagavatastu icchātaḥ pūrvaṃ paścādyugapadvā nirmitā bhāṣante | teṣāṃ punaḥ</p>
         
         
         <p class="bold">ekasya bruvataḥ sarve nirmitā bruvate samam // Abhidh-d_529 //</p>
         
         
         <p class="bold">adhiṣṭhāya tu nirmāṇaṃ bhāṣante 'nyena cetasā /</p>
         
         
         <p>'adhiṣṭhāya tu nirmāṇaṃ'; saṃsthāpyetyarthaḥ | anyena cetasā vijñaptisamutpādakākhyena
            vācaṃ pravartayatītyato 'pi nāsti nirmāṇāntardhāno doṣaḥ | tatpunaretadadhiṣṭhānaṃ
            na kevalaṃ jīvata eva | kiṃ tarhi ?</p>
         
         
         <p class="bold">adhiṣṭhānaṃ mṛtasyāpi sthirasyaiva tu vastunaḥ // Abhidh-d_530 //</p>
         
         
         <p>āryamahākāśyapādhiṣṭhānena tadasthiśaṃkalāpasthānaśravaṇāt sthirasyāsthilakṣaṇasya
            na māṃsarudhirādīnāmasti ||</p>
         
         
         <p>kiṃ punarekacittenaikaṃ nirmitaṃ nirmiṇotyatha bahūn ?</p>
         
         
         <p class="bold">ajayyekamanekena jayiṇastadviparyayaḥ /</p>
         
         
         <p>ādyābhinirhārairbahubhirnirmāṇacittairekaṃ sopādānaṃ ca nirmitaṃ nirmiṇoti | (<span class="it">Jaini_403</span>) rjitāyāṃ tvabhijñāyāṃ nirmāturicchayā bahūnapyekacittena nirūpādānamapi ca nirmiṇoti
            |</p>
         
         
         <p>tatputaretannirmāṇacittaṃ dvividhaṃ bhāvanāmayamupapattiprātilambhikañca | tatra</p>
         
         
         <p class="bold">avyākṛtamabhijñotthaṃ upapattya tvayaṃ tridhā // Abhidh-d_531 //</p>
         
         
         <p>yatkhalu bhāvanāphalaṃ nirmāṇacittaṃ tadavyākṛtaṃ bhavati | upapattiprātilambhikaṃ
            tu kuśalādinā triprakāram | tadupapattiphalaṃ daśātiśayayuktam |</p>
         
         
         <p class="bold">
            arhatāṃ daśadhā tvetadaiśvaryamupapadyate /<br />
            sarvāsravakṣayajñānavimuktidvayayogataḥ // Abhidh-d_532 //
            </p>
         
         
         <p>yadetatadaṇimādiśaikṣāntaṃ daśavidhamaiśvaryasukhaṃ tadatiśayayuktamarhatāmevopapadyate
            ||</p>
         
         
         <p>yadi tarhi trayāṇāmarhatāmetadaiśvaryaṃ samānamasti kastarhi viśeṣaḥ śāstṛśiṣyayoḥ
            ? tatredamupadiśyate-</p>
         
         
         <p class="bold">
            aiśvaryapi samānesminyathokte śāstṛśiṣyayoḥ /<br />
            antaraṃ sumahacchāsturyattatpūrvamudāhṛtam // Abhidh-d_533 //
            </p>
         
         
         <p>daśabalādyāveṇikabuddhaguṇacintāyāṃ catuṣpratyayatā nadyuttaraṇe gandhahastya śvaśaśakadṛṣṭāntaiśca
            viśeṣāntaraṃ boddhavyamiti ||</p>
         
         
         <p>abhidharmapradīpe vibhāṣāprabhāyāṃ vṛttau saptamasyādhyāyasya caturthaḥ pādaḥ ||</p>
         
         
         <p>samāptaśca jñānavibhāgo nāma saptamo 'dhyāyaḥ ||</p>
         
         <span class="note"><span class="it">Jaini_404</span></span>
         
         <p>aṣṭamo 'dhyāyaḥ |</p>
         
         
         <p>prathamaḥ pādaḥ |</p>
         
         
         <p>vyākhyātā hi vistaraśo vidarśanā | śamatha idānīṃ vaktavyaḥ | sa khalveṣa śamathaścaturthadhyānārūpyasaṃgṛhītaḥ
            | tatra tu</p>
         
         
         <p class="bold">sāṅgā cittasthitirdhyānaṃ taccaturdhāṅgabhedataḥ /</p>
         
         
         <p>śamathaḥ khalu sāṅgā kuśalā cittaikāgratā dhyānamityucyate | yasya khalu dharmasyāṅgaparigṛhītato(syo
            ?) drekāt cittacaittānyālambanāntaraṃ na pratipadyante sa dharmaścaitasikaḥ samādhirityākhyāyate
            | tadaṅgabhedena caturvidhamiti vakṣyāmaḥ | tasyāṃ punaścittasthitau</p>
         
         
         <p class="bold">dhyānoktirāñjasī tatra bhāktī tatsahabhūṣvapi // Abhidh-d_534 //</p>
         
         <span class="note"><span class="it">Jaini_405</span></span>
         
         <p>samādhisvabhāvaṃ khalu paramārthena dhyānam | saparivāraṃ tu gṛhyamāṇaṃ pañcaskandhasbabhāvam
            | bhaktikalpanayā tatsahabhūṣvapi dharmeṣu tācchabdyam ||</p>
         
         
         <p class="bold">saṃkṣepādiyamākhyātā dhyānajātiścaturvidhā /</p>
         
         
         <p>prathamaṃ dhyānaṃ dvitīyaṃ tṛtīyaṃ caturthamiti |</p>
         
         
         <p class="bold">dravyabhedānahaṃ tasyāḥ pravakṣyāmi yathāgamam // Abhidh-d_535 //</p>
         
         
         <p>dravyabhedastu dhyānajāteścaturvidhāyāḥ samāpattijāteśca tāvatyā eva samāsena vakṣyāmi
            ||</p>
         
         
         <p>tatra tāvat |</p>
         
         
         <p class="bold">
            sahārūpyacatuṣṭvena samāpattirmatāṣṭadhā /<br />
            catuḥ pañceṣu skandheṣu taduktervargavṛttitaḥ // Abhidh-d_536 //
            </p>
         
         
         <p>pañcaskandheṣu vargībhūteṣu dhyānasamāpattiḥ prajñāpyate | catuḥpañceṣvārūpyasamāpattiriti
            ||</p>
         
         
         <p class="bold">
            bhedena tu samāpattidravyāṇi daśa sapta ca /<br />
            sāmantakaiḥ sahāṣṭābhirdhyānāntarikayāpi ca // Abhidh-d_537 //
            </p>
         
         
         <p>aṣṭānāṃ khalu samāpattibhūmīnāmaṣṭānāmeva sāmantakadravyāṇāṃ tatpraveśopāyabhūtāni
            dhyānāntarikā ca prathamadhyānasaṃgṛhītā | etāni khalu saptadaśa yathāsthaulyaṃ bhidyamānāni
            saptadaśa bhavantītyata āha-</p>
         
         
         <p class="bold">tadbhedāḥ khalvime 'nyepi vakṣyante śāstracoditāḥ /</p>
         
         <span class="note"><span class="it">Jaini_406</span></span>
         
         <p>anye 'pi khalu samāpattibhedāstadantargatā eva sūtrābhidharmoditā vakṣyante |</p>
         
         
         <p class="bold">buddhabuddhestu te sarve tattvenāyānti gocaram // Abhidh-d_538 //</p>
         
         
         <p>bhagavāneba hi sarvaprathamadhyānasamāpattyādibhedeṣu, anantasvabhāvaprabhāvakriyāphaleṣvaparokṣabuddhivṛttiriti
            ||</p>
         
         
         <p>ta ete dhyānārūpyāstriprakārāḥ katham ? tadārabhyate-</p>
         
         
         <p class="bold">
            tridhā dhyānāni maulāni sāsvādādiprabhedataḥ /<br />
            tathaiva traya ārūpyā bhavāgraṃ tu dvidhā matam // Abhidh-d_539 //
            </p>
         
         
         <p>tatra maulāni tāvad dhyānāni traividhyānyāsvādanāsaṃprayuktaśuddhakānāsravabhedāt
            | evaṃ trayo maulā ārūpyāḥ | bhavāgraṃ tu nāstyanāsravam | kāmadhātorbhavāgrasya ca
            bhavamūlatvāt ||</p>
         
         
         <p class="bold">
            sāmantāni dvidhā sapta prathamaṃ tu tridhā matam /<br />
            dhyānāntaraṃ tridhā tadvadakliṣṭaṃ tvadharāśrayam // Abhidh-d_540 //
            </p>
         
         
         <p>prathamadhyānasāmantaṃ hitvānyāni sapta sāmantāni dviprakārāṇyanyatrānāsravāt | prathamadhyānasāmantakaṃ
            tu triprakāram | kecittu āsvādanāsaṃprayuktaṃ necchanti | tadvad dhyānāntarikā tridheti
            vartate | yattatrākliṣṭaṃ tadadharāśrayaṃ dravyamiti ||</p>
         
         
         <p>kiṃ punareṣāmāsvādanādisaṃprayuktānāṃ trayāṇāṃ lakṣaṇam ? ucyate-</p>
         
         
         <p class="bold">
            āsvādavatsatṛṣṇaṃ yacchaddhakaṃ laukikaṃ matam /<br />
            ado(dho?)dhvastaṃ tadāsvādyamatilokamanāsravam // Abhidh-d_541 //
            </p>
         
         <span class="note"><span class="it">Jaini_407</span></span>
         
         <p>yatkhalu satṛṣṇaṃ tadāsvādanāsaṃprayuktamityucyate | tṛṣṇāyā āsvādaparyāyatvāt | yattu
            na saṃprayuktaṃ tadapi tṛṣṇāsahagatatvādāsvādavadityucyate tṛṣṇayaikaphalatvāt | yattu
            sāsravaṃ kuśalaṃ samāpattidravyaṃ tacchuddhakamākhyāyate | kleśamalāsaṃparkādalobhādiśukladharmayogācca
            |</p>
         
         
         <p>tadetacchuddhakaṃ tasyāsvādanāsaṃprayuktasyāsvādyam | tena hi tatsamanantarātītamāsvādyate
            | yenāsvādayati tamāpanno yadāsvādayati tasmādvyutthitaḥ | anyonyasaṃsargāddhi tṛṣṇāsamādhyornnāmanirvṛtiḥ
            | tṛṣṇāvaśātsamādherāsvāda nāma, samādhivaśāttṛṣṇāyāḥ dhyāna nāma, anyathā vipratiṣiddhaṃ
            syāt | na hi kaścittṛṣṇāṃ samāpadyate, na ca samādhināsvādayatoti | lokottaraṃ tu
            samāpattidravyamanāsravamityucyate ||</p>
         
         
         <p>āsāṃ punaḥ samāpattīnāṃ dhyānānyevāṅgavarti nārūpyāḥ | kati punaḥ kasya dhyānasyāṅgāni
            ? tadidaṃ prastūyate-</p>
         
         
         <p class="bold">
            aṅgānyādye śubhe pañca vitarkaścittasūkṣmatā /<br />
            prītiḥ sukhaṃ samādhānaṃ kliṣṭaṃ sukhavivarjitam // Abhidh-d_542 //
            </p>
         
         
         <p>prathame tāvacchubhe dhyāne pañcāṅgāni vitarkavicāraprītisaukhyasamādhayaḥ | kliṣṭe
            catvāri sukhaṃ hitvā ||</p>
         
         
         <p class="bold">
            sādhyātmasaprasādāstu sukhaprītisamādhayaḥ /<br />
            dvitīye 'ṅgāni catvāri kliṣṭe śraddhā sukhādṛte // Abhidh-d_543 //
            </p>
         
         <span class="note"><span class="it">Jaini_408</span></span>
         
         <p>dvitīye kuśale dhyāne catvāryaṅgāni | ādhyātmasaṃprasādaḥ prītiḥ sukhaṃ cittaikāgratā
            ca kliṣṭe dve śraddhā sukhaṃ hitvā ||</p>
         
         
         <p class="bold">
            tṛtīye pañcame prajñā smṛtyupekṣā sukhaṃ sthitiḥ /<br />
            kliṣṭe tvaṅgadvayaṃ jñeyaṃ samādhirvedanāsukham // Abhidh-d_544 //
            </p>
         
         
         <p>tṛtīye śubhe dhyāne upekṣā smṛtiḥ saṃprajñānaṃ sukhaṃ samādhiśca | kliṣṭe tu dve 'samādhirvedanāsukham';
            ||</p>
         
         
         <p class="bold">
            antye catvāryupekṣe dve samādhiḥ smṛtireva ca /<br />
            kliṣṭe dhyāne caturthe tu dve aṅge vedanā sthitiḥ // Abhidh-d_545 //
            </p>
         
         
         <p>caturthe khalu dhyāne śubhe catvāryaṅgāni | aduḥkhāsukhāvedanā upekṣā ca smṛtipariśuddhiḥ
            samādhiśca | kliṣṭe tu dve vedanā sthitiśca ||</p>
         
         
         <p>kati punareṣāṃ dravyato bhavanti kati nāmataḥ ?</p>
         
         
         <p class="bold">
            dravyātmanā daśaikaṃ ca nāmnā tvaṣṭau daśaiva ca /<br />
            aṅgānyetāni kathyante catuṣkoṭirataḥ smṛtaḥ // Abhidh-d_546 //
            </p>
         
         
         <p>dravyataḥ khalvekādaśa bhavanti | prathame dhyānāṅgāni pañca | dvitīye 'dhyātmasaṃprasādo
            vardhate | tṛtīye samādhivarjyāni vardhante | caturthe tvaduḥkhāsukhāvedaneti |</p>
         
         
         <p>nanu ca yat tṛtīye dhyāne sukhamuktaṃ tathā prathamadvitīyayoḥ..........</p>
         
         <span class="note"><span class="it">Jaini_409</span></span>
         
         <p>abhidharmadīpe vibhāṣāprabhāyāṃ vṛttau aṣṭamasyādhyāyasya prathamaḥ pādaḥ samāptaḥ
            ||</p>
         
         <span class="note"><span class="it">Jaini_410</span></span>
         
         <p>aṣṭamādhyāye</p>
         
         
         <p>dvitīyapādaḥ |</p>
         
         
         <p class="bold">
            śamathasya ca /<br />
            dhyānasāmantakārūpyeṣvaṅgānāmavyavasthitiḥ // Abhidh-d_547 //
            </p>
         
         
         <p>dhyānasāmantakeṣu khalu vidarśanodṛktā śamatho nyūnaḥ | ārūpyeṣu sarvatra śamatho
            'dhikavṛttirvipaśyanā nyūnatarā | vipaśya paśyato saṃjñāyāmiti vacanādaṅginyapi paścāduddeśo
            bhavati | tataḥ siddhaṃ vipaśyanāḥ ||</p>
         
         
         <p>yadā khalu catvāryapi dhyānāni vipākaṃ prati neñjante kasmāccaturthamevānejyamucyate
            ? tatrāpadiśyate-</p>
         
         
         <p class="bold">
            vitarkacāravidhvaṃsātpraśvāsāśvāsasaṃkṣayāt /<br />
            upekṣāveditābhāvādantyamānejyamucyate // Abhidh-d_548 //
            </p>
         
         
         <p>trīṇi khalvapi dhyānāni señjitānyuktāni bhagavatā vitarkādyapakṣālayogāt | vitarkavicārāśvāsapraśvāsau
            sukhaduḥkhasaumanasyadaurmanasyānītyaṣṭāpakṣālāḥ | taiścaturthaṃ dhyānamakampyamityuktamabhidharme
            | vitarkavicāraprītisukhairakampanīyatvādānejyaṃ caturthamuktaṃ sūtre | ābhiprāyikaḥ
            sūtranirdeśo lākṣaṇikastvabhidharme | tathāhi "sukhaduḥkhayoḥ prahāṇātsaumanasyadaurmanasyayoścāstaṅgamāccaturthaṃ
            dhyānamupasampadya viharati" ityuktam | abhidharme vitarkavicāraprītisukhānyeveñjitam
            ||</p>
         
         <span class="note"><span class="it">Jaini_411</span></span>
         
         <p>idamidānīṃ vaktavyam | iha dhyānasamāpattiṣu prathamadvitīyayordhyānayoḥ saumanasyamuktaṃ
            prītivacanāt | prītirhi saumanasyam | tṛtīye sukhaṃ caturthe upekṣā | tatkiṃmupapattidhyāneṣvapyeṣa
            eva vedanāniyamaḥ ? netyucyate | kiṃ tarhi ?</p>
         
         
         <p class="bold">
            ādye prītisukhopekṣā dvitīye tu sukhādṛte /<br />
            sukhopekṣe tṛtīye 'ntye upekṣaiva vidiṣyate // Abhidh-d_549 //
            </p>
         
         
         <p>prathamadhyānopapattau khalu tisro vedanāḥ | sukhaṃ trivijñānakāyikaṃ, saumanasyaṃ
            manobhaumamupekṣā caturvijñānakāyikī | dviṃtīyadhyānopapattau dve vedane saumanasyopekṣe
            manobhūmike | nātra sukhamasti pañcavijñānakāyābhāvāt | tṛtīyadhyānopapattau dve vedane
            manobhūmike | caturthadhyānopapattāvupekṣaiva vedanā vidyata iti ||</p>
         
         
         <p>nanu ca dvitīyādiṣu dhyāneṣu rūpaśabdaspraṣṭavyānāmupalabdhayaḥ santi vijñaptisamutthāpakaṃ
            ca cittam | tatkathaṃ tatra trivijñānakāyikā vedanā nāstītyucyate, vitarkavicārau
            ceti ? naiṣa doṣaḥ | svabhūmikapratiṣedhāt | kutastena tarhi rūpādayo vijñāyante ka
            yavijñaptiścotthāpyate ? tadapadiśyate-</p>
         
         
         <p class="bold">
            dṛkchrotrakāyavijñānaṃ vijñaptijanakaṃ tathā /<br />
            yadbhūmāvavicārāyāmādyādavyākṛtaṃ tu tat // Abhidh-d_550 //
            </p>
         
         
         <p>dvitīyadhyānopapannāḥ khalu rūpaśabdaspraṣṭavyānyupalipsavo jigamiṣavo prathamadhyānabhūmikāni
            cakṣuvijñānādīni trīṇi vijñānāni vijñaptisamutthāpakaṃ ca saṃmukhīkṛtya nirmāṇacittavadupalabhante
            spandante ceti | tatpunaḥ prathamadhyānabhūmikaṃ cittamavyākṛtameva saṃmukhīkurvanti
            na kuśalaṃ nyūnenābahumānatvānna kliṣṭaṃ vītarāgatvāt | tadyathā kaścidīśvaro daridramitragṛhaṃ
            gataḥ | tenāsau suhṛdā sarvasvapradānenopanimantrito mitracittānuvartanayā hīnotkṛṣṭaṃ
            vastu hitvā yatkiñcid gṛhṇīte tadvaditi | vyākhyātasvarūpāṇi dhyānāni ||</p>
         
         <span class="note"><span class="it">Jaini_412</span></span>
         
         <p>ārūpyāḥ vaktavyāḥ | tadārabhyate-</p>
         
         
         <p class="bold">
            khanimittodgrahākṛṣṭaḥ proktānantamanaskṛtiḥ /<br />
            visarvarūpa ārūpya ākāśānantyasaṃjñakaḥ // Abhidh-d_551 //
            </p>
         
         <p>anantākāśanimittodgrahaḥ tatsaṃjñāpravṛttinimittaṃ paścāttu catuḥskandhālambanāstadanyatamālambanā
            anyadharmālambanā vā manaskārāḥ saṃmukhībhāvaṃ gacchanti | uktaṃ hi bhagavatā- "sarvvaśo
            rupasaṃjñānāṃ samatikramātpratidhasaṃjñānāmastagamānnānātvasaṃjñānāmamanasikārādanantamākāśamānantyayāyatanamupasampadya
            viharati" iti |</p>
         
         
         <p>kaḥ punarāsāṃ tisṛṇāṃ rūpādisaṃjñānāṃ viśeṣaḥ ? prapañcarūpasaṃjñābhiratra viśeṣo
            boddhavyaḥ | tadasmādāgamādvividhādyā rūpārūpyaskandhāḥ saṃgṛhītāḥ | tatra samāpattilakṣaṇā
            cittānuparivartinā śīlena viyutā śeṣenopapatti lakṣaṇāt | ta eta ārūpyāḥ prathamārūpyasāmantakaṃ
            hitvā vibhūtarūpasaṃjñā bhavanti | prathamasāmantakaṃ tu caturthadhyānāvidūṣitavṛttitvādgāḍhabandha
            miti | atastadekaṃ na vibhūtarūpasaṃjñākhyaṃ labhate |</p>
         
         
         <p>kathaṃ punarnirdhāryate nārūpyeṣu rūpamastīti ? āgamādyuktitaśca | (<span class="it">Jaini_413</span>) āgamastāvat- "sarvaśo rūpasaṃjñānāṃ samatikramāt" ityāviṣkṛtamidam | anyadāptavacanam-
            "arūpiṇaḥ santi sattvāḥ" iti | īṣadrūpatvādarūpiṇonudarā kanyāvaditi cet | na | sarvaśa
            ityapadeśāt, niḥsaraṇokteśca | uktaṃ hi "rūpāṇāṃ niḥsaraṇamārūpyāḥ" iti | yathā hi
            "yat kiñcidabhisaṃskṛtamabhisaṃviditaṃ nirodhastasya niḥsaraṇam |" nirodhe khalu sarvasaṃskṛtaviyogo
            'myupagamyate | na hi mūrtivigrahalakṣaṇo mokṣaḥ tatpravṛttinirodhitvāt |</p>
         
         
         <p>yuktirapi | rūpāśrayādīnyavadhūya svodvegamukhena tadāśrayāddasyūpadrutatadviyuktadeśāśrayavat
            | uktastarhyārūpyebhyo rūpiṣūpapadyamānānāṃ rūpamutpadyate hetupratyayādhipatipratyayabalāt,
            nāmarūpasyānyonyahetutvācca | tatra sabhāgavipākahetvoreva tayorapyastitvāt kāraṇatvaṃ
            rūpapratyayena ca vijñānotpattidarśanāt, cittaviśeṣotpādāt mahābhūtendriyaprasādādirūpotpattidarśanāccānyonyahetutvasiddhiḥ
            ||</p>
         
         <span class="note"><span class="it">Jaini_414</span></span>
         
         <p>uktaḥ prayogaprathamārupyaḥ | dvitīyo 'pyucyate-</p>
         
         
         <p class="bold">tadvaccittavibhutvekṣī vijñānānantyalakṣaṇaḥ /</p>
         
         
         <p>ākāśānantyasaṃjñādveṣī tadālambanānantyavijñānādhimokṣābhimukhabuddhiranantaṃ vijñānānantyāyatanamupasampadya
            viharati | atrāpi paścāccatuḥskandhālambanāstadanyataskandhālambanā śāśvatadharmālambanāśca
            manaskārāḥ saṃmukhībhavanti | tadvikṣiptasaṃjñakaḥ</p>
         
         
         <p class="bold">vijñānānantyadveṣī ca akiñcanyāhvayaḥ punaḥ // Abhidh-d_552 //</p>
         
         
         <p>sa khalu yogī vijñānānantyasaṃjñādveṣī tatrākiñcanasaṃjñitvādākiñcanyāyatanamupasampadya
            viharati | athavā nāsti kiñciṃdupekṣāprayoganiṣpattirākiñcanyāyatanamityucyate | anantākāraudārikadarśano
            hi tadviveke saṃjñāvimokṣaḥ pravartate | ata evākiñcanyāyatanaṃ paramopekṣetyucyate
            | yasmāttatrānantākārānabhisaṃcetanā cetaso 'nābhogatā saṃtiṣṭhate ||</p>
         
         
         <p class="bold">tadvittūcchedaśaṅkī ca na saṃjñāsaṃjñasaṃjñakaḥ /</p>
         
         
         <p>sa khalu saṃkṣiptāmapi vibhutvasaṃjñāṃ saṃjñāśalya iti kṛtvā tāmalpāmapi vispaṣṭaparicchinnarūpāṃ
            saṃjñāmutsṛjyocchedaśaṅkī ca vispaṣṭarūpāṃ satīṃ naivasaṃjñaṃ nāsaṃjñamupasampadyate
            | ato naivasaṃjñānāsaṃjñāyatanaṃ samāpadyate | na saṃjñāveditanirodhaṃ nāpi vispaṣṭāṃ
            pūrvasamāpattisaṃjñām | sarvaiṣu cārūpyeṣu</p>
         
         
         <p class="bold">ādau tathā prayuktatvāt tatsaṃjñā vyapadiśyate // Abhidh-d_553 //</p>
         
         
         <p>na tu tanmātrasaṃjñā evārūpyā ityāviṣkṛtametatpūrvameveti | vyākhyātāni maulānyaṣṭau
            samāpattidravyāṇi ||</p>
         
         <span class="note"><span class="it">Jaini_415</span></span>
         
         <p>sāmantakānāṃ punarādidhyānasāmantakasyānāgamyākhyasya kiṃ rūpam ? tadapadiśyate-</p>
         
         
         <p class="bold">
            savitarkavicāraṃ yatsāpekṣaṃ sānuvartakam /<br />
            cittamāryetarākāraṃ tadānāgamyamucyate // Abhidh-d_554 //
            </p>
         
         
         <p>yatkhalu prathamamauladhyānapraveśopāyacittaṃ savitarkaṃ savicāramupekṣāvedanāsaṃprayuktaṃ
            sānuparivartakaṃ...............</p>
         
         
         <p>......abhidharmadīpe vibhāṣāprabhāyāṃ vṛttau aṣṭamasyādhyāyasya dvitīyapādaḥ || .......</p>
         
         <span class="note"><span class="it">Jaini_416</span></span>
         
         <p>aṣṭamādhyāye</p>
         
         
         <p>tṛtīyapādaḥ | ......</p>
         
         
         <p>..........vyutkrāntakasamāpattiṃ, samāpadyante tadapadiśyate-</p>
         
         
         <p class="bold">
            catvāro dhyāyinaḥ proktāścaturdhyānavidarśanāt /<br />
            sampadvipattisaṃjñāyā hānapakṣyādivedinaḥ // Abhidh-d_555 //
            </p>
         
         
         <p>catvāro hi dhyāyino bhagavatoktāḥ | "teṣāmekaḥ samāpattau vipattisaṃjñī, dvitīyo vipattau
            sampattisaṃjñī, tṛtīyaḥ sampattau sampattisaṃjñī, caturtho vipattau vipattisaṃjñī"
            iti | ete hānasthitiviśeṣotkarṣadhyānabhedadarśanayogāt catvāro bhavanti ||</p>
         
         
         <p>kaḥ punarayaṃ dhyātā kāni vā dhyānadhyeyadhyānaphalāni ? tadāviṣkriyate-</p>
         
         
         <p class="bold">dhyātā proktastathā dhyeyaṃ dhyānaṃ dhyānaphalaṃ tathā /</p>
         
         
         <p>sarvametaccatuṣṭayaṃ pūrvameva vistareṇābhihitam | bhavatastu</p>
         
         
         <p class="bold">asiddheruktadoṣatvānnāstyātmādicatuṣṭayam // Abhidh-d_556 //</p>
         
         
         <p>na hi tavaitaccatuṣṭayaṃ siddham aupaniṣadasāṃkhyavaiśeṣikādiparikalpitapramātṛpramāṇaprameyapramāṇaphalāni
            pūrvamevoktadoṣāṇi ||</p>
         
         <span class="note"><span class="it">Jaini_417</span></span>
         
         <p>kiṃ punaḥ karmānuṣṭhānānmokṣo bhavati, āhosvijjñānānuṣṭhānāditi ? tatra brūmaḥ-</p>
         
         
         <p class="bold">
            karmānuṣṭhānato mokṣo jñānānuṣṭhānatastathā /<br />
            vyāpāre sati sadbhāvādyāthātmyāvagamepi ca // Abhidh-d_557 //
            </p>
         
         
         <p>trīṇi khalu karmāṇi | dānaśīlabhāvanākhyānyanuṣṭhāya daśa ca jñānāni dharmasvasāmānyalakṣaṇasaṃmohapratipakṣabhūtānyanuṣṭhāya
            paraṃ brahma prāpnoti nānyatheti | tadetadāviṣkriyate-</p>
         
         
         <p class="bold">karma tvatra dvidhā jñeyaṃ puṇyāpuṇyakriyākriye /</p>
         
         
         <p>tatra khalu</p>
         
         
         <p class="bold">puṇyakriyā tridhā proktā viratistadvidhoditā // Abhidh-d_558 //</p>
         
         
         <p>karmādicintāyām ||</p>
         
         
         <p class="bold">
            jñānaṃ tu naiṣṭhikaṃ jñeyaṃ yathāpūvaṃmudāhṛtam /<br />
            ato 'nyadbhajate yastu khalīnaṃ carvayatyasau // Abhidh-d_559 //
            </p>
         
         
         <p>yastu manyate paśvādyālaṃbhanādibhiḥ karmabhiḥ bhoktṛbhogyāntaraparijñānādibhiśca
            mokṣo bhavati sa vaktavyaḥ 'khalīnaṃ carvayati |'; yasmāt</p>
         
         
         <p class="bold">
            parapīḍāpravṛttatvādvadhalobhānṛtādayaḥ /<br />
            apāyahetavo jñeyāḥ śreyodvāravibandhinaḥ // Abhidh-d_560 //
            </p>
         
         
         <p>hiṃsānṛtalobhādayo hi doṣāḥ kugatigamanahetavo na svargāpavargagamanopāyāḥ | śāstracoditā
            hiṃsā nādharma iti cet | na | śāstralakṣaṇāparijñānāt | katham ? yasmāt</p>
         
         
         <p class="bold">
            yuktārthacodanād duḥkhatrāṇāddoṣānuśāsanāt /<br />
            śāstramityucyate 'to 'nyajjñeyaṃ vātikabhāṣitam // Abhidh-d_561 //
            </p>
         
         
         <p>yatkhalu pramāṇatrayaviruddhārthaṃ vākyam, yacca pāpakebhyaḥ karmebhyaḥ kugatigamanahetubhyo
            nivāraṇena trāyate, yacca rāgadveṣamohānanuśāsti tadvākyaṃ (<span class="it">Jaini_418</span>) śāstramityucyate | nānyaditi | tasmādanyadanāptavacanam | na | vedamantrāṇāṃ viṣopaśamanasāmarthyadarśanāt
            | pratyakṣaṃ hi pramāṇaṃ balīyastatpūrvake ca dve pramāṇe trayīdharmābhihite pramāṇamiti
            | tatredaṃ pratyucyate-</p>
         
         
         <p class="bold">
            pārasīkādimantrāṇāṃ viṣotsadabalaṃ kvacit /<br />
            dṛśyate na tu sarvasminnariṣṭādyanivartanāt // Abhidh-d_562 //
            </p>
         
         
         <p>dṛṣṭaṃ hi sāmarthyaṃ pārasīkaśabarakāpālikādimantrāṇāmapi na tu tairmantraiḥ pāpanāśo
            'bhyupagabhyate bhavadbhiḥ, na ca sarvasya viṣamaṃ praśamayanti; tadgatāriṣṭādinā
            maraṇadarśanāt | yadi ca śāstracoditā hiṃsā mantrasāmarthyāddharmāṅgaṃ sampadyate
            kasmānna mantrasāmarthyādeva paśuṃ ghātayati ? kiṃ śastrapātanagalāmreḍakādyupakramānuṣṭhānena
            ? mantrasāmarthyādeva ca piṣṭakṛtapuroḍāśānāṃ svargagamanahetorapūrvasyābhivyaktirbhavatvalaṃ
            paśvādivadheneti | dṛṣṭaṃ ca mantrāṇāṃ viṣopaśamane sāmarthyaṃ na tu vināhārapānādibhiḥ
            kṣuttṛṣṇapraśamanādiṣu | evaṃ mantrāṇāṃ viṣopaśamane sāmarthyaṃ bhavatu | mā bhūtpāpavināśana
            iti |</p>
         
         
         <p>yadapyucyate bhavadbhiḥ | vaitānakarmānuṣṭhātāro brāhmaṇā eva mokṣavartmanyadhikriyante
            netare varṇā iti tadapi ḍimbhābhihitameva satāṃ pratibhāti | yasmāt |</p>
         
         
         <p class="bold">
            rāgādyairdūṣyate cittaṃ śraddhādyaiśca viśudhyate /<br />
            viprasyāpi yatastasmād guṇavāneva mucyate // Abhidh-d_563 //
            </p>
         
         
         <p>tadyathauṣadhaṃ viśuddhakoṣṭhasyaivārogyaṃ janayati nolbanavātādidoṣasya | tasmādbhavyajātīyaḥ
            śraddhādiguṇaparibhāvitātmā kumbhakāro 'pi mokṣavartmanyadhikriyate | na caturvedo
            rāgadveṣamohādidoṣorarīkṛtacittabhūmiriti | alamatiprasaṅgena prakṛtameva prastūyatām
            | tadidamārabhyate-</p>
         
         
         <p class="bold">
            śuddhaṃ caturvidhaṃ hānabhāgīyādi yathākramam /<br />
            nyūnatulyabalotkṛṣṭanirmalānuguṇaṃ hi tat // Abhidh-d_564 //
            </p>
         
         
         <p>caturvidhaṃ khalu śuddhakaṃ hānabhāgīyaṃ sthitibhāgīyaṃ viśeṣabhāgīyaṃ nirvedhabhāgīyam
            evamārupyamanyatra bhavāgrāt | taddhi trividhaṃ viśeṣabhāgīyaṃ hitvā ||</p>
         
         
         <p>kiṃ punareṣāṃ lakṣaṇam ?</p>
         
         <span class="note"><span class="it">Jaini_419</span></span>
         
         <p class="bold">kleśasvoparimasthānanīrajaskānuvarti vā /</p>
         
         
         <p>yathākramaṃ khalu kleśotpattyanuguṇaṃ hānabhāgīyaṃ, svabhūmyanuguṇaṃ sthitibhāgīyamūrdhvabhūmyanuguṇaṃ
            viśeṣabhāgīyamanāsravānuguṇaṃ nirvedhabhāgīyam | tasmādanāsravamutpadyate |</p>
         
         
         <p>athaiṣāṃ caturṇāṃ kati kasmādanantaramutpadyante ?</p>
         
         
         <p class="bold">dve trīṇi trīṇi ca dve vā hānapakṣyādyanantaram // Abhidh-d_565 //</p>
         
         
         <p>hānabhāgīyasya khalvanantaraṃ dve utpadyete hānasthitibhāgīye | sthitibhāgīyasya trīṇyanyatra
            nirvedhabhāgīyāt | viśeṣabhāgīyasyāpi trīṇyanyatra hānabhāgīyāt | nirvedhabhāgīyānantaraṃ
            tadevaikamiti ||</p>
         
         
         <p class="bold">vyutkrāntakasamāpattirarhato 'kopyadharmaṇaḥ /</p>
         
         
         <p>sa khalveṣārhato 'kopyadharmaṇa eva niṣkleśatvātsamādhivaśitvācca | dṛṣṭiprāptasya
            yadyapi tīkṣṇendriyatvātsamādhau vaśitvaṃ na tu niṣkleśā santatiḥ | samayavimukto
            yadyapi niṣkleśo na tvasya samādhau vaśitvamiti |</p>
         
         
         <p>kathaṃ punariyamutpādyate ?</p>
         
         
         <p class="bold">tatprayogo dvidhā bhūmirgatvāgamyajigīṣayā // Abhidh-d_566 //</p>
         
         
         <p class="bold">
            dharmabhūmyutkrameṇāṣṭau śuddhakākhyādanāsravam /<br />
            śuddhakācca tṛtīyaṃ svaṃ niṣṭhā śuddhācca nirmalam // Abhidh-d_567 //
            </p>
         
         
         <p>'gatve'tyanulomamaṣṭau bhūmīḥ samāpadya | 'āgamye'ti pratilome samāpadya | 'dvidhe'ti
            sāsravānāsravā | 'jigīṣaye'ti jayaṃ cikīrṣandharmabhūmyutkrameṇa jetukāmaḥ | śuddhakādanāsravaṃ
            'śuddhakācca tṛtīyaṃ svaṃ |'; 'niṣṭhā'; tu śuddhādanāsravam | sa khalvevaṃ vijityānāsravāśca
            sapta paścātsāsravā prathamāddhyānātsāsravaṃ tṛtīyaṃ samāpadyate | tasmādākāśānantyāyatanaṃ
            tasmādākiñcanyāyatanamevaṃ punaḥ pratilomaṃ nirjityānāsravā apyekavilaṅghitā anulomaṃ
            pratilomaṃ ca samāpadyate | eṣa prayogo vyutkrāntasamāpatteḥ |</p>
         
         <span class="note"><span class="it">Jaini_420</span></span>
         
         <p>yadā tu prathamāḥ sāsravāḥ tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ
            tasmādanāsravākiñcanyāyatanamevaṃ punaḥ pratilomam | tadā visabhāgatṛtīyadravyagamanādabhiniṣpannā
            bhavati | ativiprakṛṣṭatvānna caturthaṃ samāpadyate | tāṃ ca triṣu dvīpeṣu samāpadyate
            ||</p>
         
         
         <p class="bold">
            svordhvā evopajanyante dhyānārūpyabhavaḥ śubhāḥ /<br />
            bhavāgrasthastvagatyādau nirmalāmavalambate // Abhidh-d_568 //
            </p>
         
         
         <p>bhavāgraṃ bhavāgre ca saṃmukhīkriyate | adhaśca yāvatkāmadhātorevaṃ śeṣāṇi svasyāṃ
            ca bhūmāvadhaśceti | ūrdhvo papanno nādharāṃ samāpattiṃ saṃmukhīkaroti vaiyarthyāt
            | na hi tatrānāsravo mārgo 'sti saṃsāramūlatvāt | na ca vinānāsraveṇa mārgeṇa tatratyāḥ
            kleśā hantuṃ śakyante | caitanyarūpaṃ puruṣamālambya tadvairāgyamiti cet | na | yuṣmatpuruṣasya
            kriyāvattve sattvānekatvaikatvopapatteḥ saṃsargidharmitvopapatteḥ buddhivaditi vijñānajñānopalabdhe
            ca..............................................ti ||</p>
         
         
         <p>kasya punardhyānasya prāptyā kataradbhāvyate ? tadanukramyate-</p>
         
         
         <p class="bold">bālādyadhyānasaṃprāptau laukikasyaiva bhāvanā /</p>
         
         
         <p>yadā khala pṛthagjanaḥ prathamaṃ dhyānaṃ labhate tadāsyānāgataṃ laukikameva bhāvyate
            |</p>
         
         
         <p class="bold">ūṣmādivarjye cālabdhe dhyānāntarasamudbhave // Abhidh-d_569 //</p>
         
         <span class="note"><span class="it">Jaini_421</span></span>
         
         <p>caramabhavikasyoṣmādivarjite '.....................gikasvā(?)nucitam | tatra dhyānāntare
            prathamaṃ sāsravameva bhāvyate | ucite tu vairāgyalabdhatvānna bhāvyate | ūṣmagatādiṣu
            tu na bhāvyate | tānyeva dhyānāntarasaṃgṛhītāni bhāvyante prathamaṃ nānāgamyam ||</p>
         
         
         <p class="bold">vītarāgasya cālabdhe pūrvasāmantake tathā /</p>
         
         
         <p>vītarāgasyānāgamye 'pyalabdhe 'nucite prathamaṃ bhāvyate......................a nāgamyasaṃgṛhītāni
            bhāvyante na prathamāryamārgasādṛśyāt |</p>
         
         
         <p class="bold">viraktasya tu pūrvasya nirmalasyaiva bhāvanā // Abhidh-d_570 //</p>
         
         
         <p>vītarāgasya tvāryasya prathamasyānāsravasyaiva bhāvanānyāme vā 'bhisamayāntikakṣaṇavarjyeṣu
            anāsravameva bhāvyate | śaikṣasya ca dvābhyāṃ kṣaṇābhyāmakṣavivardhane bhavāgre ca
            saptadaśasu .................. | evaṃ navaprakāratayākopyaprativedhe tatpṛṣṭhe ca
            yatkiñcidbhāvanāmayaṃ saṃmukhīkarotyalabdhaṃ tatrānāsravameva prathamaṃ bhāvyate nobhayabhāvanocyate
            ||</p>
         
         
         <p class="bold">
            nyāmamārgānvayajñāne śaikṣasyākṣavivardhane /<br />
            ānantaryāhvaye mārge dṛṅmārge dvādaśakṣaṇāḥ // Abhidh-d_571 //
            </p>
         
         
         <p class="bold">
            bhavāgrasya ca vairāgye kṣayajñānavivarjite /<br />
            ākopyā ................................ // Abhidh-d_572 //
            </p>
         
         
         <p class="bold">
            āryasya kāmavairāgye carame muktivartmani /<br />
            jñānatraye trayākhye ca nyāme 'nāgamyavarjite // Abhidh-d_573 //
            </p>
         
         
         <p class="bold">
            śaikṣasya rāgiṇaḥ pūrvatribhūmīndriyavardhane /<br />
            prayogamuktimārgeṣu kāmādyadhyānajasya ca // Abhidh-d_574 //
            </p>
         
         
         <p class="bold">
            dvividhārhatvasaṃprāptau muktivartmani paścime /<br />
            viraktānāṃ ca śaikṣāṇāmavyagrānyatribhūjaye // Abhidh-d_575 //
            </p>
         
         
         <p><span class="bold">bhāvanā dvividhasyāpi</span></p>
         
         
         <p>........................su sāsravānāsravasyāpi prathamasya dhyānasya bhāvanā bhavatīti
            |</p>
         
         
         <p class="bold">nobhayasya tu bhāvanām /</p>
         
         <span class="note"><span class="it">Jaini_422</span></span>
         
         <p class="bold">anāgamyāśraye nyāma tadbhāgīyodbhavādiṣu // Abhidh-d_576 //</p>
         
         
         <p>yadyanāgamyaṃ niḥśrito niyāmamavakrāmati, tasyānāgamyameva bhāvyate na tu prathamaṃ
            dhyānaṃ kiñcidapi bhāvyate | yadā khalvapyanāgamyānirvedhabhāgīyānyutpādayati................bhāvanayā
            bhāvyate na tu prathamaṃ dhyānaṃ darśanamārgasādṛśyādityāviṣkṛtametaditi ||</p>
         
         
         <p class="bold">
            dvitīyādiṣvanenaiva vidhinābhyuhya yuktitaḥ /<br />
            abhidharmanayajñāne jñeyānāgatabhāvanā // Abhidh-d_577 //
            </p>
         
         
         <p>dvitīyādiṣu khalvadhidhyāneṣvanayaiva prathamadhyānānāgatābhāvanānītyā tatra yuktimanusaratā
            yathātantrama............ |</p>
         
         
         <p>dhyānaṃ kasya kimālambanamityata idamanukramyate |</p>
         
         
         <p class="bold">
            sāsvādaḥ svabhavālambaḥ śubhaṃ dhyānaṃ samantadṛk /<br />
            ārupyāḥ kuśalā maulā nādholokāvalambinaḥ // Abhidh-d_578 //
            </p>
         
         
         <p>āsvādanāsraṃprayuktaḥ svabhūmikaṃ bhavamālambate sāsravaṃ vastvityarthaḥ | nādharāṃbhūmimālambate
            vītarāgatvānnottarāṃ tṛṣṇāparicchinnatvāt | nānāsravaṃ kuśalatvaprasaṅgāt | kuśalaṃ
            tu dhyānaṃ śuddhakamanāsravaṃ vā sarvālambanaṃ yatkiñcidasti saṃskṛtamasaṃskṛtaṃ vā
            | maulānāṃ tu kuśalārūpyāṇāmadhobhūmikaṃ ca sāsravaṃ vastu nālambanam | svabhūmyordhvabhūmyālambanatvāt
            | anāsravaṃ tvālambanam | sarvānvayajñānapakṣo na dharmajñānapakṣo nādhobhūminirodhaḥ
            | sāmantakānantaryamārgāṇāṃ tvadharābhūmirālambanam ||</p>
         
         
         <p>eṣāñca punastrividhānāṃ dhyānārūpyāṇām</p>
         
         
         <p class="bold">
            dhyānārūpyaiḥ prahīyante nirmalairmānaso malāḥ /<br />
            adhobhūmestu labhyante sāmantairapi śuddhakaiḥ // Abhidh-d_579 //
            </p>
         
         
         <p>anāsraveṇaiva dhyānārūpyeṇa kleśāḥ prahīyante na kuśalena | kuta eva kliṣṭena ? vītarāgavannādhaḥ
            prahīyante tasyaiva tadapratipakṣatvāt, na svabhūmau (<span class="it">Jaini_423</span>) viśiṣṭarataratvānnorddhvamiti | dhyānārūpyasāmantakena śuddhakenāpi kleśāḥ prahīyante
            'dhobhūmipratipakṣatvāt ||</p>
         
         
         <p>punaśca | sarvaṃ samādhiṃ saṃkalayya trayaḥ samādhaya uktāḥ sūtre-</p>
         
         
         <p class="bold">
            savitarkavicārādyāstrayaḥ proktāḥ samādhayaḥ /<br />
            dhyānāntare sa cārodhaḥ sadvayo 'nyatra nirdvayaḥ // Abhidh-d_580 //
            </p>
         
         
         <p>"savitarkaḥ savicāraḥ samādhiḥ avitarko vicāramātro 'vitarko 'vicāraḥ" iti | tatra
            dhyānāntaraṃ tāvadavitarko vicāramātraḥ | satatodhaḥ savitarkaḥ savicāraḥ samāviḥ
            | paratastvavitarko 'vicāraśca ||</p>
         
         
         <p>punaḥ</p>
         
         
         <p class="bold">
            sāsravānāsravaścānya ekādaśabhuvastrayaḥ /<br />
            āryākāramatidyotāḥ śūnyatādyaḥ samādhayaḥ // Abhidh-d_581 //
            </p>
         
         
         <p>śūnyatābhidheyaḥ samādhirapraṇihita animittaśca tṛtīyaḥ ||</p>
         
         <span class="note"><span class="it">Jaini_424</span></span>
         
         <p>katamaiḥ punareta āryākārāḥ..........................vat ṣoḍaśabhirākārairityatastrayo
            'pyanityatādiṣoḍaśākāramatidyotāḥ(?) | pratyekaṃ tu</p>
         
         
         <p class="bold">
            daśāpraṇihitākārāḥ śūnyatāyā dvayaṃ matam /<br />
            animitto 'mṛtākāraiścaturbhiḥ saṃpravartate // Abhidh-d_582 //
            </p>
         
         
         <p>apraṇihitaḥ khalu samādhiranityaduḥkhākārābhyāṃ saṃprayuktaścaturbhiḥ samudayākāraiścaturbhiśca
            mārgākāraiḥ..............................tānātmākārābhyāṃ saṃprayuktaḥ | animittaḥ
            samādhirnirodhākāraiścaturbhirnirodhākārādibhiḥ saṃprayuktaḥ ||</p>
         
         
         <p class="bold">
            vimukterdviprakārāyāḥ prāptaye nirmalāḥ punaḥ /<br />
            vimokṣasu(mu ?)khaśabdena ta evāviṣkṛtāstrayaḥ // Abhidh-d_583 //
            </p>
         
         
         <p>rāgavirāgāccetovimuktiravidyāvirāgāt prajñāvimuktiḥ | tasya vimuktidvayasya.................āviṣkṛtāni
            | tatra śūnyatāyāḥ saṃprayuktaḥ samādhiḥ śūnyatāsamādhiḥ | na praṇidhatte bhavamityapraṇihitaḥ
            | daśanimittāpagamādanimittaṃ tadālambanasamādhiranimittaḥ || punaḥ</p>
         
         
         <p class="bold">trayo 'parasamādhyākhyā śūnyatāśūnyatādayaḥ /</p>
         
         
         <p>teṣāṃ trayāṇāṃ samādhīnāmutsargopāyapradarśanārthaṃ śūnyatāśūnyatādayaḥ trayaḥ samādhayo
            'bhidharmebhihitāḥ |</p>
         
         <span class="note"><span class="it">Jaini_425</span></span>
         
         <p class="bold">dvayamālambate 'śaikṣaṃ śūnyato 'nityatastathā // Abhidh-d_584 //</p>
         
         
         <p class="bold">kṣayamapratisaṃkhyākhyamantyo gṛhṇāti śāntataḥ /</p>
         
         
         <p>śūnyatādyālambanatvāttannāma aśaikṣaṃ samādhiṃ dvāvaparasamādhī ālambete | śūnyatāśūnyatā
            aśaikṣaṃ śūnyatāsamādhimālambate śūnyākāreṇa | apraṇihitāpraṇihito 'pyaśaikṣamapraṇihitam
            anityākāreṇa | na duḥkhato na hetvādito 'nāsravasya atallakṣaṇatvāt | na mārgākārairdūṣaṇīyatvāt
            | animittānimittatvāt samādhiraśaikṣasyānimittasyāpratisaṃkhyānirodhamālambate | śāntākāreṇānāsravasya
            pratisaṃkhyānirodhābhāvāt | na nirodhapraṇītaniḥsaraṇākārairanityatānirodhasādhāraṇatvādavyākṛtatvādavisaṃyogācca
            |</p>
         
         
         <p>te punarete samādhayaḥ</p>
         
         
         <p class="bold">ekādaśabhuvaḥ sarve sāsravā nṛṣvakopinaḥ // Abhidh-d_585 //</p>
         
         
         <p>tatra sāsravā āryamārgadveṣitvānmanuṣyeṣūtpādyante | akopyasyārhataḥ ekādaśabhuvaśca
            saptasāmantakāni hitvānyāsvekādaśasu bhūmiṣu kāmadhātvanāgamyadhyānāntaradhyānārūpyeṣu
            |</p>
         
         
         <p>punaḥ</p>
         
         
         <p class="bold">
            samādhibhāvanādhyānaṃ sukhāya prathamaṃ śubham /<br />
            darśanāyākṣyabhijñoktā prajñābhedāya yātnikāḥ // Abhidh-d_586 //
            </p>
         
         
         <p>"catasraḥ khalu samādhibhāvanāḥ | asti samādhibhāvanā āsevitā bhāvitā bahulīkṛtā dṛṣṭadharmavihārāya
            saṃvartate" iti vistaraḥ | kuśalaṃ khalu (<span class="it">Jaini_426</span>) prathamaṃ dhyānaṃ śuddhakamanāsravaṃ vā dṛṣṭadharmasukhavihārāya samādhibhāvanā
            | tadadhikatvāt anyānyapi jñeyāni | nāvaśyaṃ samparāyasukhavihārāya, parihīṇordhvopapannaḥ
            parinirvitatadabhāvāt | divyacakṣurabhijñādarśanāya samādhibhāvanā | prayogajāḥ khalu
            sarve guṇāstraidhātukānāsravāḥ prajñāprabhedāya samādhibhāvanāḥ ||</p>
         
         
         <p class="bold">yo 'ntyo vajropame dhyāne sarvakleśakṣayāya sā /</p>
         
         
         <p>yaścaturthe dhyāne vajropamaḥ samādhiḥ sa āsravakṣayāya samādhibhāvanā |</p>
         
         
         <p class="bold">sūtraṃ caitatsamākhyātaṃ buddhenātmopanāyikam // Abhidh-d_587 //</p>
         
         
         <p>ataścaturthameva dhyānamuktamiti ||</p>
         
         
         <p>abhidharmapradīpe vibhāṣāprabhāyāṃ vṛttau aṣṭamasyādhyāyasya tṛtīyaḥ pādaḥ samāptaḥ
            ||</p>
         
         <span class="note"><span class="it">Jaini_427</span></span>
         
         <p>aṣṭamādhyāye</p>
         
         
         <p>caturthapādaḥ |</p>
         
         
         <p>nirdiṣṭāḥ samādhayaḥ | ataḥ paraṃ samādhisanniśritā guṇā nirdiśyante |</p>
         
         
         <p>apramāṇāki catvāri maitrī karuṇā muditopekṣā ca | apramāṇāḥ, sattvādhiṣṭhānapravṛtterapramāṇapuṇyanirvartakatvādaprameyeṣu
            phalahetutvācca |</p>
         
         
         <p>athāpramāṇānāṃ kaḥ svabhāvaḥ ?</p>
         
         
         <p class="bold">
            caturṇāmapramāṇānāṃ maitryadveṣastathā kṛpā /<br />
            muditā prītirekeṣāmupekṣālobha iṣyate // Abhidh-d_588 //
            </p>
         
         
         <p>adveṣasvabhāvā maitrī | tathā karuṇā adveṣasvabhāvā | kastarhyetayorapramāṇayorviśeṣaḥ
            ? ubhayoradveṣātmakatve 'pi maitrī sattvāparityāgavartino dveṣasya pratipakṣo harṣākārapravṛttā
            ca | karuṇā tāḍanapīḍanābhiprāyavartino dveṣasya pratipakṣo dainyākārapravṛttā ca
            | ityasti viśeṣaḥ | "somanasyasvabhāvāmuditā" iti paurāṇāḥ | upekṣāpyalobhātmakaiva
            | eṣo 'pramāṇānāṃ svabhāvaḥ |</p>
         
         
         <p>kasmāccatvāryeva na nyūnānyadhikāni vā ?</p>
         
         <span class="note"><span class="it">Jaini_428</span></span>
         
         <p class="bold">
            vyāpādasya vihiṃsāyā aratestṛḍdviṣastathā /<br />
            pratipakṣo 'yamākhyāto damanārthaṃ svacetasaḥ // Abhidh-d_589 //
            </p>
         
         
         <p>sūtra uktam- "maitrī āsevitā bhāvitā bahulīkṛtā vyāpādaprahāṇāya saṃvartate | karuṇā
            vihiṃsāprahāṇāya | aratiprahāṇāya muditā kāmarāgavyāpādaprahāṇāyopekṣā || "</p>
         
         
         <p>vṛttiḥ punardraṣṭavyā-</p>
         
         
         <p class="bold">
            sukhādhāne sukhā maitrī duḥkhanāśonmukhī kṛpā /<br />
            muditā modanānimnā sattvā ebhyeva paścimā // Abhidh-d_590 //
            </p>
         
         
         <p><span class="bold">draṣṭavyā vṛttireteṣāṃ</span></p>
         
         
         <p>ākārastu punaḥ kathaṃ pratipattavya iti | tadapadiśyate-</p>
         
         
         <p class="bold">ākāraiḥ sukhitādi bhiḥ /</p>
         
         
         <p>sukhitā vata santu sattvā iti manasi kurvan maitrīṃ samāpadyate | duḥkhitā vata sattvā
            iti karuṇām | modantāṃ vata sattvā iti muditām | sattvā ityeva manasi kurvannupekṣāṃ
            samāpadyate mādhyasthyāt |</p>
         
         
         <p class="bold">ebhyastvanyatamenāpi brahmasāyujyamaśnute // Abhidh-d_591 //</p>
         
         <span class="note"><span class="it">Jaini_429</span></span>
         
         <p>ebhyo 'pramāṇebhya ekenāpi bhāvitena brahmatvaṃ pratilabhyata iti ||</p>
         
         
         <p>kimālambanā apramāṇāḥ, kati bhūmikā vetyapadiśyate-</p>
         
         
         <p class="bold">
            nṛṣu kāmāvalambīni dhyānayormuditāhvayoḥ /<br />
            ṣaḍbhaumāni tadanyāni kecidicchanti saptasu // Abhidh-d_592 //
            </p>
         
         
         <p>maitrīkaruṇāmuditāstrayaḥ kāmāvacarasattvālambanāḥ | upekṣā aniyatā iti | yeṣāṃ tāvadbhāvanāmayānyetāni
            muditā ca saumanasyendriyaṃ teṣāṃ prathamadvitīyayordhyānayormuditā | nordhvaṃ saumanasyendriyābhāvāt
            | anyāni trīṇyapramāṇāni ṣaṭsu bhūmiṣvanāgamye dhyānāntare caturṣu dhyāneṣu | kecit
            punaḥ cintāmayānyapyetāni pramodyaṃ ca prīterdharmāntaraṃ iti teṣāṃ saptabhūmikā |
            prāmodyasya vedanādvayasaṃyogitvāt | uktānyapramāṇāni ||</p>
         
         
         <p>atha kati vimokṣāḥ |</p>
         
         
         <p class="bold">vimokṣāḥ kathitā aṣṭau teṣāṃ dvāvaśubhātmakau /</p>
         <span class="note"><span class="it">Jaini_430</span></span>
         
         <p class="bold">tāvādyadhyānayorantye tṛtīyo 'lobhalakṣaṇaḥ // Abhidh-d_593 //</p>
         
         
         <p>rūpī rūpāṇi paśyatīti prathamo vimokṣaḥ | ādhyātmamarūpasaṃjñī bahirdhā rūpāṇi paśyatīti
            dvitīyo vimokṣaḥ | śubhaṃ vimokṣaṃ kāyeṇa sākṣātkṛtvopasampadya viharatīti tṛtīyaḥ
            | teṣāṃ dvāvaśubhasvabhāvau prathamau tadākāratvād bhūmitaśca tau sasāmantakayoḥ prathamadvitīyayordhyānayordhyānāntare
            ca | sasāmantake caturthe dhyāne śubho vimokṣaḥ | ca cālobhasvabhāva eva na tvaśubhātmakaḥ,
            tacchubhākārapravṛttatvāt | saparivārāstvete pañcaskandhasvabhāvāḥ ||</p>
         
         
         <p class="bold">
            catvāraḥ kuśalārūpā vimokṣākhyā samāhitāḥ /<br />
            nirodhākhyasamāpattirvimokṣaḥ kathito 'ṣṭamaḥ // Abhidh-d_594 //
            </p>
         
         
         <p>catvāro 'nye vimokṣāḥ samāhitāḥ kuśalā evārūpyāḥ draṣṭavyāḥ | saṃjñāveditanirodhastvaṣṭamo
            vimokṣaḥ | vaimukhyārtho hi vimokṣārthaḥ, nirodhasamāpattiḥ; sarvasālambanapravṛttivaimukhyāt
            ||</p>
         
         
         <p class="bold">tasyāstu saṃmukhībhāvaḥ sūkṣmasūkṣmādanantaram /</p>
         
         
         <p>trividhaṃ hi bhāvāgrikaṃ cittaṃ saṃjñāsūkṣmasūkṣmākhyabhedāt | etadyathākramamaudārikam
            | (<span class="it">Jaini_431</span>) ataḥ sūkṣmasūkṣmākhyaṃ bhavāgrānantaraṃ tāṃ samāpattiṃ samāpadyante | tathā samāpannānāṃ
            tu</p>
         
         
         <p class="bold">vyutthānacittamapyasyāḥ svaṃ śuddhaṃ nirmalaṃ tvadhaḥ // Abhidh-d_595 //</p>
         
         
         <p>sāsravānāsravatvāt | tadvyutthānacittasya sāsraveṇa cedvyuttiṣṭhate bhāvāgrikeṇa |
            anāsraveṇa cedākiñcanyāyatanabhūmikena ||</p>
         
         
         <p>athaiva vimokṣāḥ kiṃ viṣayāḥ ?</p>
         
         
         <p class="bold">kāmāvacaradṛśyārthā vimokṣāḥ prathamāstrayaḥ /</p>
         
         
         <p>kāmāvacaraṃ rūpāvacarameṣāmālambanaṃ yathāyogamaśubhataḥ śubhataśca |</p>
         
         
         <p class="bold">anye tvanvayadhīpakṣasvordhvaduḥkhādyavekṣiṇāḥ // Abhidh-d_596 //</p>
         
         
         <p>ārūpyavimokṣāṇāṃ svabhūmyūrdhvabhūmikaṃ duḥkhamālambanaṃ taddhetunirodhau ca | sarvacānvayajñānapakṣyo
            mārga ūrdhvādharabhūmisaṃgṛhītaḥ, apratisaṃkhyānirodhaśca | uktā vimokṣāḥ ||</p>
         
         
         <p class="bold">
            sūtre 'bhibhavasaṃjñākhyaṃ proktamāyatanāṣṭakam /<br />
            vimokṣādhikavṛttyetaccittaiśvaryapradarśakam // Abhidh-d_597 //
            </p>
         
         
         <p>sūtre bhagavatā aṣṭau abhibhavāyatanānyākhyātāni "adhyātmaṃ rūpasaṃjñī (<span class="it">Jaini_432</span>) bahirdhā rūpāṇi paśyati suvarṇadurvarṇāni khalu rūpāṇi abhibhūya jānāti, abhibhūya
            paśyati, evaṃ saṃjñī ca bhavatīdaṃ prathamamabhibhvāyatanam | adhyātmaṃ rūpasaṃjñī
            bahirdhā rūpāṇi paśyatyapramāṇāni suvarṇadurvarṇānīti vistaro yāvadidaṃ dvitīyamabhibhvāyatanam
            | evamadhyātmamarūpasaṃjñī bahī rūpāṇi paśyati parīttānyapramāṇāni ceti catvāri |
            adhyātmamarūpasaṃjñyeva ca bahirdhā rūpāṇi paśyati nīlapītalauhitāvadāta......."...............</p>
         
         
         <p>........... abhidharmadīpe vibhāṣāprabhāyāṃ vṛttau aṣṭamasyādhyāyasya caturthaḥ pādaḥ
            samāptaḥ ||</p>
         
         
         <p>aṣṭamo 'dhyāyaḥ samāptaḥ ||</p>
         
         
         <p>abhidharmadīpe vibhāṣāprabhāvṛttiḥ samāptā ||</p>
         
         </div>
   </body>
</html>