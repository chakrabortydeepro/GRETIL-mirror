<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Yāmuna: Saṃvitsiddhi (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Yāmuna: Saṃvitsiddhi</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_yAmuna-saMvitsiddhi-comm.xml">sa_yAmuna-saMvitsiddhi-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/vedanta/yasasi_u.htm">yasasi_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Yamuna: Siddhitraya,
            <br />Part 3: Samvitsiddhi
            <br />
            <br />Input by members of the Sansknet project
            <br />(www.sansknet.org)
            <br />
            <br />This GRETIL version has been converted from a custom Devanagari encoding.
            <br />Therefore, word boundaries are usually not marked by blanks.
            <br />These and other irregularities cannot be standardized at present.
            <br />
            <br />THE TEXT IS NOT PROOF-READ!
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p class="bold">śrīḥ /</p>
         
         <p class="bold">śrīharirjayati /</p>
         
         <p class="bold">śrīmate rāmānujāya namaḥ /</p>
         
         <p><span class="bold">paramācāryaśrīmadyāmunamunisamanugṛhīte siddhitraye -</span> <span class="bold">saṃvitsiddhiḥ /</span></p>
         
         <p class="bold">siddhāñjananāmakavyākhyopetā /</p>
         
         <p class="bold">ekamevādvitīyaṃ tadbrahmetyupaniṣadvacaḥ /</p>
         
         <p class="bold">brahmaṇo 'nyasya sadbhāvaṃ nanu tatpratiṣedhati // 1 //</p>
         
         <p>
            (vyākhyā) īṣṭe viśvasya nityaṃ vyapagatatulanāyogyavastvantaro yo vidye yasyādhigatyai
            vidurupaniṣado dve parāṃ cāparāṃ ca /<br />
            yo viśvasvāntavāsī prathayati ca dhiyaṃ tasya tasyānurūpāṃ devaḥ śrīmān sa mahyaṃ
            pradiśatu dayayā dhīvikāsaṃ samantāt // 1 //
            </p>
         
         
         <p>
            yāmunāśayavijñaṃ taṃ dhyātvā lakṣmaṇayoginam /<br />
            yāmunāryakṛtiṃ saṃvitsiddhiṃ vyākaravāṇyaham // 2 //
            </p>
         
         
         <p>pramāṇaphalarūpāyāḥ saṃvidaḥ prameyatattvavyavasthāpikāyāḥ svarūpādiviśodhyate 'tra
            saṃvistiddhau /
            iyamādimā siddhitraye ślokavārtikacchlokamālikārūpā /
            tantravārtikavaccātmeśvarasiddhī /
            atra copakramamadhyāvasāneṣu bhūyān granthabhāgo luptaḥ /
            upalabhyamānasaṃvitsiddhibhāge ca bahulamadvaitimatanirāso dṛśyate /
            advaitino hi<span class="bold">sadeva somyedamagra āsīdekamevādvitīyam</span>iti kāraṇībhūtasya sacchabditasya parabrahmaṇo 'dvitīyatvaśravaṇāt<span class="bold">satyaṃ jñānamanantaṃ brahme</span>ti jñānamātratvaśravaṇācca sajātīyavijātīyasvagatabhedasāmānyaśūnyaṃ brahmaiva cinmātraṃ
            sat paramārthaḥ, anyatsarvaṃ tatraivāvidyayā parikalpitaṃ mithyābhūtamityāmananti
            /
            tatrādvitīyaśrutestadabhimatārthapratipādakatvāsambhavaṃ varṇayitumādau tanmatamanuvadati<span class="bold">ekameve</span>ti /
            yattadornityasaṃbandhātpūrvārdhe yadi tyanuṣajyate /
            
            <p>
               yat upaniṣadvacaḥ, tadityanvayaḥ /<br />
               yadvā uttarārdhe tacchadbaḥ prasiddhaparāmarśī na tu yacchabdanirdiṣṭapratinirdeśarūpaḥ
               /<br />
               tadbrahmetyatrasadbrahmeti pāṭhaḥ saṃbhāvyate /<br />
               brahmavācisatpadaviśeṣaṇamadvitīyapadaṃ brahmaṇo 'nyasyāsattvaparamiti pūrvapakṣiṇāmāśayaḥ
               // 1 //
               </p>
         </p>
         
         
         <p class="bold">atre brūmo 'dvitīyoktau samāsaḥ ko vivakṣitaḥ /</p>
         
         <p class="bold">kiṃsvittatpuruṣaḥ kiṃ vā bahuvrīhirathocyatām // 2 //</p>
         
         <p>tamimaṃ dūṣayitumadvitīyapade vṛttiṃ vikalpayati siddhāntī<span class="bold">atre</span>ti /
            
            <p>
               advitīyoktau - advitīyapade /<br />
               athavā kiṃ bahuvrīhirityanvayaḥ // 2 //
               </p>
         </p>
         
         
         <p class="bold">pūrvasminnuttarastāvatprādhānyena vivakṣyate /</p>
         
         <p class="bold">padārthastatra tadbrahma tato 'nyatsadṛśaṃ tu vā // 3 //</p>
         
         <p class="bold">tadviruddhamatho vā syātriṣvapyanyanna bādhate /</p>
         
         <p class="bold">anyatve sadṛśatve vā dvitīyaṃ sidhyati dhruvam // 4 //</p>
         
         <p>advitīyapadasya tatpuruṣavṛttatve na dvitīyasya bādha ityāha<span class="bold">pūrvasmin </span>ityādinā ślokacatuṣṭayena /
            tatpuruṣa iti prathamakalpe tāvaduttarapadārthaḥ prādhānyena vivakṣyate, uttarapadārthapradhānatvāttatpuruṣasyetyarthaḥ
            /
            <span class="bold">tatre</span>ti /
            na dvitīyamadvitīyam /
            nañtatpuruṣe cāropitatvasya pūrvapadārthatvaṃ tasya cottarapadārthaviśeṣaṇatvamiṣyate
            śābdikaiḥ /
            āropaśca sadṛśādau /
            tatphalitakathanaṃ tadanyādyarthe nañ iti /
            <span class="bold">nañivayuktamanyasadṛśādhikaraṇe tathā hyarthagati</span>riti ca śābdikānāṃ paribhāṣā /
            tathā cādvitīyapadenāropitadvitīyatvavadbrahmeti bodhe tatra dvitīyānyatvasya dvitīyasadṛśatvasya
            dvitīyaviruddhatvasya vā pratītiḥ phalati /
            arthatraye 'pi brahmabhinnasya dvitīyapadārthasya na bādhaḥ /
            dvitīyapratiyogikasya bhedasya sādṛśyasya vā pratibodhane pratiyogitayā dvitīyasiddherniṣpratyūhatvāditi
            bhāvaḥ // 3 //4 //</p>
         
         
         <p class="bold">viruddhatve dvitīyena tṛtīyaṃ prathamaṃ tu vā /</p>
         
         <p class="bold">brahma prāpnoti yasmāttat dvitīyena virudhyate // 5 //</p>
         
         <p>nanvevamapi dvitīyaviruddhatve brahmaṇo bodhite kathaṃ na dvitīyasya bādha ityatrāha<span class="bold">viruddhatva</span>iti /
            
            <p>
               ayamāśayaḥ - dvitīyatvaṃ atra dvitvasaṅkhyāpūrakatvarūpam /<br />
               dvitīyaviruddhatvaṃ ca dvitīyatvaviruddhadharmavattvāt /<br />
               sa ca dharmaḥ prathamatvaṃ niyamataḥ tṛtīyatvādi vā /<br />
               naitāvatā dvitīyasya kasyacidbādha iti // 5 //
               </p>
         </p>
         
         
         <p class="bold">ataḥ saprathamāḥ sarve tṛtīyādyartharāśayaḥ /</p>
         
         <p class="bold">dvitīyena tathā spṛṣṭvā svasthāstiṣṭhantyabādhitāḥ // 6 //</p>
         
         <p>tadāha<span class="bold">ata</span>iti /
            dvitīyena - dvitvasaṅkhyāpūrakeṇa, tathā spṛṣṭvā - virodhasaṃbandhena sambadhya, svasthāḥ
            - svasvapramāṇādhīnasiddhikāḥ santaḥ, advitīyoktyābādhitāḥ prathamatṛtīyādyartharāśayo
            vartanta evetyarthaḥ /
            <span class="bold">spṛṣṭā </span>iti pāṭhaḥ saṃbhāvyate // 6 //</p>
         
         
         <p class="bold">nanu nañ brahmaṇo 'nyasya sarvasyaiva niṣedhakam /</p>
         
         <p class="bold">dvitīyagrahaṇaṃ yasmātsarvasyavopalakṣaṇam // 7 //</p>
         
         <p>atra śaṅkate pūrvapakṣī<span class="bold">nanu na</span>ñiti /
            ayamāśayaḥ-dvitīyapadaṃ na mukhyārthakam /
            kintu bhedaprapañcamātralakṣakam /
            
            <p>
               nañpadaṃ cātyantābhāvārthakam /<br />
               dvitīyasyābhāvo 'dvitīyam /<br />
               arthābhāve 'vyayībhāvaḥ /<br />
               tathā ca bhedaprapañcabādhaḥ sidhyatyadvitīyaśrutyeti // 7 //
               </p>
         </p>
         
         
         <p class="bold">naivaṃ viṣedho na hyasmādvidīyasyāvagamyate /</p>
         
         <p class="bold">tato 'nyattadviruddhaṃ vā sadṛśaṃ vātra vakti saḥ // 8 //</p>
         
         <p>pariharati<span class="bold">naivam</span>iti /
            hirhetau /
            yato 'smādadvitīyapadādbrahmapadasamānādhikaraṇāt dvitīyato bhinnatvādireva bodhyate
            brahmaṇaḥ /
            
            <p>
               na tu prapañcaniṣedhamātram /<br />
               ato nātrāvyayībhāvo yukta iti bhāvaḥ /<br />
               avikalpito 'pyayaṃ prasaṅgātpratikṣipyate 'tra /<br />
               saḥ-advitīyaśabdaḥ // 8 //
               </p>
         </p>
         
         
         <p class="bold">dvitīyaṃ yasya naivāsti tadbrahmeti vivakṣite /</p>
         
         <p class="bold">satyādilakṣaṇoktīnāmapalakṣaṇatā bhavet // 9 //</p>
         
         <p>anupapannaśca brahmabhinnasya sarvasya niṣedhaḥ /
            tathā sati brahmalakṣaṇavākyānāmasaṅgatiprasaṅgādityāha<span class="bold">dvitīyam</span>iti /
            yatsaṃbandhino 'nyasya-yato bhinnasya sarvasyābhāvaḥ, tadbrahmetyarthakathane lakṣyavṛttyasādhāraṇadharmarūpasya
            lakṣaṇasyāpyasattvātsatyajñānādilakṣaṇavākyamapalakṣaṇaṃbhavediti bhāvaḥ // 9 //</p>
         
         
         <p class="bold">advitīye dvitīyārthanāstitāmātragocare /</p>
         
         <p class="bold">svaniṣṭhatvānnañarthasya na syādbrahmapadānvayaḥ // 10 //</p>
         
         <p>avyayībhāvasya satpadenānanvayamapyāha<span class="bold">advitīya</span>iti /
            advitīye-advitīyapade /
            svaniṣṭhatvātsvapradhānatvāt /
            itarapadārthāviśeṣaṇatvāditi yāvat /
            
            <p>
               brahmavācisatpade viśeṣaṇatayānvayo na syāt /<br />
               tatsamānādhikaraṇaṃ tadviśeṣaṇaṃ hīdam /<br />
               tanneṣṭāpattiḥ kartuṃ śakyā /<br />
               vākyabhedaprasaṅgaśca tathāsatīti bhāvaḥ // 10 //
               </p>
         </p>
         
         
         <p class="bold">dvitīyaśūnyatā tatra brahmaṇo na viśeṣaṇam /</p>
         
         <p class="bold">viśeṣaṇe vā tadbrahma tṛtīyaṃ prathamaṃ tu vā // 11 //</p>
         
         <p>nanu dvitīyābhāvo brahmasvarūpameva /
            tadbrahmapadasāmānādhikaraṇyaṃ ghaṭata iti cettatrāha<span class="bold">dvitīye</span>ti /
            dvitīyābhāvo 'bhedena brahmaṇo na viśeṣaṇaṃ bhavitumarhati /
            abhāvasya tucchatvādbrahmaṇaḥ satyatvāt satyatucchayoraikyāyogāditi pūrvārdhasyārthaḥ
            /
            brahmaviśeṣaṇatve 'pi vadāmaḥ dvitīyaṃ pratīyogi prathamam /
            tadabhāvatvaṃ dvitīyam /
            tṛtīyaṃ ca viśeṣyaṃ brahma /
            
            <p>
               yadvā brahma prathamam /<br />
               dvitīyaṃ pratiyogi dvitīyam /<br />
               tṛtīyaṃ tadabhāvatvaviśeṣaṇamiti prathamatvaṃ tṛtīyatvaṃ vā brahmaṇo 'varjanīyamityuttarārdhārthaḥ
               /<br />
               evamavyayībhāvapakṣe 'pyanupapattiruktā // 11 //
               </p>
         </p>
         
         
         <p class="bold">prasaktaṃ pūrvavatsarvaṃ bahurvīhau samasyati /</p>
         
         <p class="bold">brahmaṇaḥ prathamā ye ca tṛtīyādyā jagatrtraye // 12 //</p>
         
         <p class="bold">brahma pratyadvitīyatvātsvasthāstiṣṭhantyabādhitāḥ /</p>
         
         <p class="bold">kiñca tatra bahuvrīhau samāse saṃśrite sati // 13 //</p>
         
         <p class="bold">vṛttyarthasya nañarthasya na padārthāntarānvayaḥ /</p>
         
         <p class="bold">satyā(tyar)thāntarasambandhe ṣaṣṭhī yasyeti yujyate // 14 //</p>
         
         <p>atha bahuvrīhipakṣe dūṣaṇamāha<span class="bold">prasaktam</span>iti /
            bahuvrīhivṛtte 'pyadvitīyapadetatpuruṣa iva prathamatṛtīyādisarvasadbhāvo 'nivāryaḥ
            prasakta evetyarthaḥ /
            tadevopapādayatyardhābhyāṃ<span class="bold">brahmaṇa </span>iti,<span class="bold">brahme</span>ti ca /
            nāsti dvitīyaṃ yasya tadbrahmetyatra pakṣe vigrahaḥ /
            brahmaniṣṭhadvitvasaṅkhyāpūrakaṃ nāstītyarthaḥ /
            tathā ca brahmaṇa eva dvitīyatvaṃ labhyeta /
            tataśca brahmāpekṣayā prathamasya tṛtīyādeśca na bādho 'dvitīyaśrutyetyarthaḥ /
            ādyasaṅkhyāpūrakatvaṃ prathamatvam , tritvādisaṅkhyāpūrakatvaṃ ca tṛtīyatvādīti bodhyam
            /
            brahma pratyadvitīyatvāt-brahmāpekṣayā dvitīyatvābhāvāt /
            tacca brahmāpekṣayā prathamatvāttṛtīyāditvādvā /
            svasthā ityādi pūrvapadvyākhyeyam /
            nanu bahuvrīhighaṭakasya dvitīyapadasya dvitvasaṅkhyāpūrakārthatvaṃ, dvitve ca yacchabdārthasya
            brahmaṇo niṣṭhatvasaṃbandhonānvayo nopeyate; yena prathamatṛtīyādiprasaktiḥ /
            kintu dvitīyapadaṃ bhinnaparam /
            bhede ca brahmapratiyogikatvasyānvayaḥ /
            yato brahmaṇo bhinnaṃ nāsti tadbrahmādvitīyamiti dvitīyabādho 'dvitīyaśrutyā labhyata
            evetyatrāha<span class="bold">kiñce</span>ti /
            anyapadārthapradhāno hi bahuvrīhiḥ /
            tathā ca bahuvrīhivṛttapadopasthāpyadvitīyābhāvasyānyapadārthabrahmaviśeṣaṇatvaṃ vaktavyam
            /
            tanna ghaṭate /
            brahmabhinnasarvaśūnyavāde dvitīyābhāvasyāpi śūnyatayā brahmapadārthaviśeṣaṇatvāyogādityarthaḥ
            /
            vṛttyarthasya bahuvrīhyarthasya, nañarthasya dvitīyābhāvasya /
            kuto na padārthāntarānvayāsambhavaḥ ? tatrāha<span class="bold">satye</span>ti /
            yasyeti ṣaṣṭhī prakṛtyarthānviter'thāntarasaṃbandhe prāmāṇike sati saṅgacchate /
            nirviśeṣe ca brahmaṇi prakṛtyarthe padārthāntarasaṃbandhasyāsatyatvāt ṣaṣṭhībahuvrīhiśca
            prakṛte na ghaṭata ityarthaḥ // 12 //13 //14 //</p>
         
         
         <p class="bold">dvitīyavastunāstitvaṃ na brahma na viśeṣaṇam /</p>
         
         <p class="bold">asattvānna hyasadbrahma bhavennāpi viśeṣaṇam // 15 //</p>
         
         <p>rāhoḥ śira ityādāvabhede 'pi ṣaṣṭhyā dṛṣṭeryadabhinno dvitīyābhāvastadadvitīyaṃ brahmeti
            vivakṣāṃ pratikṣepati,<span class="bold">dvitīye</span>ti /
            asataḥ satpadārthābhedastadviśeṣaṇatvamapi na yujyate iti bhāvaḥ // 15 //</p>
         
         
         <p class="bold">tasmātprapañcasadbhāvo nādvaitaśrutibādhitaḥ /</p>
         
         <p class="bold">svapramāṇabalātsiddhaḥ śrutyā cāpyanumoditaḥ // 16 //</p>
         
         <p>parābhimatādvitīyaśrutyarthānupapattinirūpaṇaṃ nigamayati<span class="bold">tasmā</span>diti /
            nirdeṣapratyakṣādipramāṇasiddhaḥ śrutyāpi paramārthatvenānuvarṇito bhedaprapañcasadbhāvo
            nādvitīyaśrutibādhyaḥ, upapāditaprakāreṇādvitīyaśruteḥ brahmabhinnanāstitāpratipādanāsāmarthyādityarthaḥ
            // 16 //</p>
         
         
         <p><span class="bold">( ityadvitīyaśruteḥ parābhimatārthe dūṣaṇanirūpaṇam )</span> <span class="bold">tenādvitīyaṃ brahmeti śruterartho 'yamucyate /</span></p>
         
         <p class="bold">dvitīyagaṇanāyogyo nāsīdasti bhaviṣyati // 17 //</p>
         
         <p class="bold">samo vābhyadhiko vāsya yo dvitīyastugaṇyate /</p>
         
         <p class="bold">yato 'sya vibhavavyūhakalāmātramidaṃ jagat // 18 //</p>
         
         <p class="bold">dvitīyavāgāspadatāṃ pratipadyeta tatkatham /</p>
         
         <p class="bold">yathā colanṛpaḥ samrāḍadvitīyo 'dya bhūtale // 19 //</p>
         
         <p class="bold">iti tattulyanṛpatinivāraṇaparaṃ vacaḥ /</p>
         
         <p class="bold">na tu tadbhṛtyatatputrakalatrādiniṣedhakam // 20 ////</p>
         
         <p class="bold">tathā surāsuranarabrahmabrahmāṇḍakoṭayaḥ /</p>
         
         <p class="bold">kleśakarmavipākādyairaspṛṣṭasyākhileśituḥ // 21 //</p>
         
         <p class="bold">jñānādiṣāṅguṇyanidheracintyavibhavasya tāḥ /</p>
         
         <p class="bold">viṣṇorvibhūtimahimasamudradrapsavipruṣaḥ // 22 //</p>
         
         <p>kastarhyadvitīyaśrutyarthaḥ ? tatrāha<span class="bold">tene</span>ti /
            parābhimatārthasyānupapattyānyādṛśor'thaḥ susaṅgata upanyasyate 'smābhirityarthaḥ
            /
            <span class="bold">ucyata </span>iti pratijñānamucyamānārthasyāpūrvavadāścaryāvahatvadyotanārthamavadheyatvārthaṃ ca
            /
            tamevārthamāha<span class="bold">dvitīye</span>ti /
            prathamato brahmaṇo gaṇane kṛte tena saha gaṇanārhe dvitīyaḥ samo vādhiko vā padārthaḥ
            kālatraye 'pi nāstītyarthaḥ /
            nanu vividhavicitrānantacidacitprapañce kathaṃ kasyacidapi brahmasamasyābhāvaḥ ? tatrāha<span class="bold">yata</span>iti /
            asya paramātmano 'nantamahāvibhūtervibhūtyekadeśāṃśamātratvāccaturdaśabhuvanātmakabrahmāṇḍakoṭerapi
            tadantargatasyodumbaramaśakavatparicchinnasvarūpasvabhāvāderbhavabrahmāderapi na tena
            sāmyagandhaprasaṅga iti dvitīyavāgāspa datāṃ-dvitīyapadavācyatāṃ, brahmaṇā saha gaṇanāyogyatvam
            , kathaṃ tat-jagat pratipadyeta-prāpnuyādityarthaḥ /
            
            <p>
               siddhānte 'dvitīyapadasya vṛttidvayamapi saṃbhavatītyabhipretam /<br />
               tathā cānugṛhītaṃ śatadūṣaṇyāṃ śrīmadvedāntadeśikacaraṇaiḥasmatpakṣe tu vṛttidvayamapi
               samyak /<br />
               dvitīyavyatirekoktyā sataḥ syādagragaṇyatā /<br />
               dvitīyaśūnyatoktyā ca tatsamānaniṣedhakam //
               </p>
         </p>
         
         
         <p>iti /
            etadvyākurmahe-atiśayitavastugaṇanāprastāve brahmaṇa eva prathamaparigaṇanaṃ nyāyyam
            /
            tasyaiva mukhyātiśayavattvāt /
            mukhyasyaiva prathamaparigaṇanasya loke śāstre ca dṛṣṭeḥ /
            kavikulagaṇanāprasaṅge kālidāsasyaiva hi prāthamyena gaṇanaṃ kavilokaprasiddham /
            yathocyatepurākavīnāṃ gaṇanāprasaṅge kaniṣṭhikādhiṣṭhitakālidāsā iti /
            śāstrakṛto jaiminerācāryasyāpi saṃmataṃ mukhyasya prathamaparigaṇanam /
            tathā hi sūtrayāmāsa<span class="bold">mukhyaṃ vā pūrvacodanāllokava</span>diti /
            evaṃ nañtatpuruṣe brahmaṇa evāgragaṇyatā sthitā /
            tataḥ sarvādhitakatvasiddhiḥ /
            tataścādhikaniṣedhaḥ phalati /
            samasyaiva dvitīyagaṇanāyogyatvamityāśayamūlakaṃ capurā kavīnāmitiślokasyottarārdhaṃ
            paripaṭhyate adyāpi tattulyakaverabhāvādanāmikā sār'thavatī babhūvaiti /
            tathā ca bahuvrīhivṛttyā samaniṣedhaḥ phalati brahmaṇa iti /
            muktānāmapi bhogamātrasāmyamiti na brahmaṇā saha gaṇanaṃ mukhyaparigaṇanaprastāve
            yuktam /
            tanmukhyaṃ vastu vastuto brahmaikameveti advitīyatvaṃ tasya pratitiṣṭhatīti ca bodhyam
            /
            evamadvitīyaśruteḥ brahmaṇaḥ samābhyadhikarāhityapratipādanaparatvaṃ vyavasthāpitam
            /
            <span class="bold">na tatsamaścābhyadhikaśca dṛśyate </span>iti śrutyantarānusārāt<span class="bold">na tvatsamo 'styabhyadhikaḥ kuto 'nyo lokatraye 'pyapratimaprabhāva </span>ityupabṛṃhaṇānusārāccaidamarthyameva tasya nyāyyamiti hārdam /
            athādvitīyapadasya samāntaraniṣedhaparatve laukikaprayogaṃ ca nidarśayati<span class="bold">yathe</span>ti /
            colanṛpasyāsthānapaṇḍitaṃ vijityavādāhaverājāsanaṃ rājyārdhaṃ ca tatsamarpitamadhigatavanta
            ime paramācāryāḥ pūrvāśrame /
            tatprasaṅgasmārakaścāyaṃ colanṛpaprastāvo 'tra /
            yathā rājño 'dvitīyatvavarṇanaṃ rājavibhūtyāderniṣedhakaṃ na, kintu tatsamanṛpāntaraniṣedhakameva,
            evaṃ brahmaṇo 'dvitīyatvaśrutirna tadvibhūterniṣedhiketyāha<span class="bold">tathe</span>ti /
            atra yā ityapatitam /
            yāḥ surāsuranarabrahmagarbhabrahmāṇḍakoṭayaḥ, tā veṣṇavamahāvibhūtyarṇavaviśīryamāṇa
            jalakaṇikāyamānāḥ tadadvitīyatvaśrutyā na bādhyanta iti yāvat /
            aupaniṣadaṃ paraṃ tattvaṃ paraṃ brahma śrīmannārāyaṇa eveti ca viṣṇoriti nirdeśena
            jñāpitam // 17 //18 //19 //20 //21 //22 //</p>
         
         
         <p class="bold">kaḥ khalvaṅgulibhaṅgena samudrān saptasaṅkhyā /</p>
         
         <p class="bold">gaṇayan gaṇayedūrmiphenabudbudavipruṣaḥ // 23 //</p>
         
         <p class="bold">yathaika eva savitā na dvitīyo nabhaḥsthale /</p>
         
         <p class="bold">ityuktā na hi sāvitrā niṣidhyante 'tra raśmayaḥ // 24 //</p>
         
         <p class="bold">yathā pradhānasaṅkhyeyasaṅkhyāyāṃ naiva gaṇyate /</p>
         
         <p class="bold">saṅkhyā pṛthaksatī tatra saṅkhyeyānyapadārthavat // 25 //</p>
         
         <p>nanvatulyatve 'pi sahagaṇaneṣyatāmityatrāha<span class="bold">ka </span>iti /
            tatsvarūpāntargatasya tena saha gaṇanāyoga ityatredaṃ nidarśanam , savitṛnidarśanaṃ
            ca /
            guṇasya guṇinā saha gaṇanāyoga ityatra<span class="bold">yathā pradhāne</span>ti /
            pṛthaksatī-saṅkhyeyādbhinnatvena sthitā /
            yadvā apṛthaksatīticchedaḥ /
            apṛthaksiddhaviśeṣaṇabhūtetyarthaḥ /
            saṅkhyeyānyapadārthavaditi tu vaidharmyadṛṣṭāntaḥ /
            saṅkhyeyadravyagaṇanāyāṃ saṅkhyeyo 'nyaḥ padārtho yathā gaṇyate na tathā tadguṇabhūtā
            saṅkhyā tena saha gaṇyata ityarthaḥ /
            yadvā saṅkhyeyatvenāprastutavastvantaravadityarthaḥ /
            sādharmyadṛṣṭāntatvamidānīṃ ghaṭate // 23 //24 //25 //</p>
         
         
         <p class="bold">tathā, pādo 'sya viśvā bhūtāni tripādasyāmṛtaṃ divi /</p>
         
         <p class="bold">iti bruvan jagatsarvamitthambhāve nyaveśayat // 26 //</p>
         
         <p>nanu sarvaṃ tadā śobhanam ; yadi brahmavibhūtitvādau pramāṇaṃ syādityatrāha<span class="bold">tathe</span>ti /
            <span class="bold">pādo 'sye</span>ti /
            
            <p>
               yathā brahmaguṇatvaṃ sidhyejjagataḥ tathaiva brahmāṃśatvaṃ pratipādayacchrutijātaṃ
               sarvaṃ jagata brahmāpṛthaksiddhaprakāratve vyavārthāpayadityarthaḥ /<br />
               guṇatvaṃ cātyantapāratantryarūpamitthambhāvaśabditamapṛthaksiddhaprakāratvalakṣaṇameva
               /<br />
               itthambhāva ityanena na svarūpaikadeśatvalakṣaṇamaṃśatvam /<br />
               kintu viśiṣṭabrahmasvarūpāntargataprakārataikarūpatvalakṣaṇameva jagato brahmāṃśatvamiti
               vyajyate // 26 //
               </p>
         </p>
         
         
         <p class="bold">tathā, etāvānasya mahimā tato jyāyastaro hi saḥ /</p>
         
         <p class="bold">yatrānyanna vijānāti sa bhūmodaramantaram /</p>
         
         <p class="bold">kurute 'sya bhayaṃ vyaktamityādiśrutayaḥ parāḥ // 27 //</p>
         
         <p class="bold">merorivāṇuryasyedaṃ brahmāṇḍamakhilaṃ jagat /</p>
         
         <p class="bold">ityādikāḥ samastasya taditthambhāvatāparāḥ // 28 //</p>
         
         <p>brahmasvarūpaikadeśatvameva jagataḥ kuto netyatrāha<span class="bold">tathe</span>ti /
            <span class="bold">etāvā</span>niti /
            mahimā ityanena jagato vibhūtitvaṃ brahmaṇo 'tiśayāvahatvādguṇatvaṃ ca jñāyate /
            <span class="bold">tato jyāyāṃśca pūruṣa </span>iti brahmaṇo jagadapekṣayātivailakṣaṇyaṃ ca /
            ato na brahmasvarūpaikadeśatā mṛdaṃśateva tatpariṇāmaghaṭāderjagato yuktā /
            ato 'pṛthaksiddhaviśeṣaṇatayā viśiṣṭaikavastvekadeśatvarūpameva brahmāṃśatvaṃ jagato
            'bhimatamiti bhāvaḥ /
            sarvasya brahmasvarūpāntargatatve śrutimudāharati<span class="bold">yatre</span>ti /
            yatra viśiṣṭe brahmaṇi samanubhūyamāne 'nyatsvatantraṃ vastu na paśyati, sarvasya
            tadantarbhāvāt , sa bhūmetyarthaḥ /
            sarvaprakārakaḥ sarvātmā paraṃ brahma paramapuruṣo nārāyaṇa eva bhūmā, anyaḥ sarvo
            'pyalpaka iti proktaṃ bhavati /
            svaniṣṭhaprañcadarśananindayā ca brahmaniṣṭhatvameva tasya gamyata ityāśayena śrutyantaramupādatte
            <span class="bold">udaram</span>iti /
            <span class="bold">yadā hyevaiṣa etasminnu daramantaraṃ kurute, atha tasya bhayaṃ bhavatī</span>ti taittirīyopaniṣadi /
            etasmin prapañce daramalpamapi antaramantarālaṃ brahmasaṃbandhavicchedaṃ yadā paśyati
            tadaivāsyaivaṃ jānataḥ saṃsārabhayamupasthitamagre bhavatītyarthaḥ /
            paraprakriyācchāyayaivamatrārtho vivakṣito bhedamithyātvaṃ na sidhyatyetadvākyata
            iti bodhanāya /
            paramātmani niṣṭhāśabditasya dhruvānusmaraṇasya pūrvavākyaprastutasyālpakālavicchede
            'pi saṃsārabhayaprasaṅga eveti tu siddhāntisammator'thaḥ /
            viṣṇumahāvibhūtyekadeśatve jagataḥ smṛtivākyaṃ<span class="bold">mero</span>rityādi /
            ityādaya ityasyāgre smṛtayaśceti yojyam /
            taditthambhāvatāparāḥ- brahmāpṛthaksiddhaprakāratvapratipādanatatparāḥ // 27 //28
            //</p>
         
         
         <p class="bold">vācārambhaṇamātraṃ tu jagat sthāvarajaṅgamam /</p>
         
         <p class="bold">vikārajātaṃ, kūṭasthaṃ mūlakāraṇameva sat // 29 //</p>
         
         <p>nanu virukteṣu vacaneṣu brahmavibhūtitvādau jagataḥ pratipādite 'pi vacanāntareṣu
            kāraṇamātrasya satyatvam anyasya sarvasyāsatyatvaṃ ca pratīyate iti tadanurodheneṣāṃ
            vyāvahārikaviṣayatvameva mantavyamiti cettatrāha<span class="bold">vāce</span>ti /
            vacanāntareṣvapi mithyātvaṃ nocyate bhedaprapañcasya, kintu brahmātmakatvena sattaiveti
            bhāvaḥ /
            śrautakatipayapadaghaṭitaṃ śrautārthānuvādarūpaṃ <span class="bold">vācārambhaṇamātra</span>mityādi /
            tattatpadasmāritāni śrutivākyāni vivakṣitāni /
            <span class="bold">vācā'sambhaṇaṃ vikāro nāmadheyaṃ mṛttiketyeva satyam</span>iti cchāndogye ṣaṣṭhaprapāṭhake /
            vācā<span class="bold"> </span>iti tṛtīyā prayojanasya hetutvavivakṣayā /
            ārambhaṇam-ālambhavam-spṛṣṭam /
            ālambhaḥ sparśahiṃsayoḥ /
            gṛhītamiti yāvat /
            ārambhate ityārambhaṇaṃ-sṛṣṭamiti vā /
            napuṃsakaikaśeṣaikavadbhāvau /
            kintat ? vikāro nāmadheyaṃ ca /
            kena spṛṣṭamityākāṅkṣāyāṃntvetha yathā somyaikena mṛtpiṇḍeneti pūrvaprakṛto mṛtpiṇḍo
            yogyatvātkartṛtayānveti /
            ghaṭatvādyavasthārūpo vikāraḥ tattadavasthāyogaprayuktaṃ ghaṭādināma ca mṛtpiṇḍenaiva
            gṛhītaṃ vākpūrvakavyavahārāyeti phalitam /
            evaṃ kāraṇadravyasyaiva nānāvasthābhāktvena nānākāryātmakatvātkāryāṇāṃ kāraṇānanyatvamityāha<span class="bold">mṛttiketyeva satyam</span>iti /
            atra sarvaṃ mṛṇmayaṃ viśeṣyam /
            itiśabdaḥ prakāravācī /
            sarvaṃ mṛṇmayaṃ mṛttikātvaprakāreṇaiva prāmāṇikam /
            na tu mṛdanātmakatvenetyarthaḥ /
            anena kāṇādābhimata upādānopādeyayoratyantabhedo nirastaḥ /
            ekavijñānena sarvavijñānapratijñopapādanārthaṃ pravṛttatvādasya vākyasyopādānopādeyayorananyatva
            eva tātparyamuktadiśā /
            na tu kāryamātrasya mithyātve /
            tathā sati sarvasya jñātavyasyābhāvādeva sarvaṃ jñātaṃ syādityasaṅgatamāpadyeta /
            samastapadatve parābhimate vāgārambhaṇamiti bhavet /
            vācārambhaṇaśabdasya mithyārthakatvaṃ cāprasiddhameva parābhimatamiti bodhyam /
            <span class="bold">tatsatya</span>mityasyārthato 'nuvādaḥ<span class="bold">kūṭastha</span>mityādiḥ /
            upādānatve 'pi brahmaṇo nirvikāratvaṃ kūṭasthaśabdena vivakṣitam /
            satsatyam-satataikarūpam /
            nanu nirvikāratve kathamupādānatvam ? sarvacidaciccharīrakatvāt sūkṣmacidacidviśiṣṭatvenopādānatvaṃ
            brahmaṇa upapannameva /
            so 'yaṃ śarīrātmabhāvo jagadbrahmaṇoḥ<span class="bold">sadāyatanāḥ aitadātmyamidaṃ sarvam</span>iti nirdiṣṭaḥ /
            nacaivaṃ svarūpapariṇāmābhāve mṛṇmayadṛṣṭāntāsaṅgatiḥ, kāryakāraṇayorananyatvamātre
            dṛṣṭāntasaṅgateḥ /
            nanu cetanācetanaprapañcasya brahmānanyatvaṃ vā katham ? brahmātmakatvena brahmarūpatvenānanyatvopapatteḥ
            /
            tadidameva prāmāṇikamiti cocyate <span class="bold">etadātmyamidaṃ sarvaṃ tatsatya</span>mityekavākyatayānvayāt /
            
            <p>
               dṛṣṭāntavākyānuguṇaścāyamevārthaṃ iti dhyeyam /<br />
               paravyākhyācchāyayā tu tadbrahma satyaṃ sadaikarūpamityartho varṇitaḥ /<br />
               ślokevācārambhaṇamātramityasya vākpūrvavyavahārāyaiva niṣpannaṃ kārtsnyenetyarthaḥ
               // 29 //
               </p>
         </p>
         
         
         <p class="bold">ananyatkāraṇātkāryaṃ pāvakādvisphuliṅgavat /</p>
         
         <p class="bold">mṛttikālohabījādinānādṛṣṭāntavistaraiḥ // 30 //</p>
         
         <p>samānaprakaraṇeṣūpādānopādeyayoraikyasyaiva pratipādanācca na kāryasya mithyātvaṃ
            vācārambhaṇaśruterarthaḥ / kintu kāraṇātmakataiveti pratibodhayannāha<span class="bold">ananya</span>diti /
            
            <p>
               pāpakādvyucca ritānāṃ visphuliṅgānāmagnyaṃśatvenāgnyananyatvavadbrahmaṇa udbhūtasya
               prapañcasyāpi brahmāṃśabhūtasya brahmānanyatvameva vivakṣitam /<br />
               idaṃ cānanyatvaṃ mṛdādidṛṣṭāntaiśca śrutiṣu nirūpitamiti yāvat // 30 //
               </p>
         </p>
         
         
         <p class="bold">nāśakaddagdhumanalastṛṇaṃ majjayituṃ jalam /</p>
         
         <p class="bold">na vāyuścalituṃ śaktaḥ tacchaktyāpyāyanādṛte // 31 //</p>
         
         <p>kāryāṇāṃ kāraṇātmakatve upattiruktā /
            arthavādarūpamapi tātparyaliṅgamastītyāha<span class="bold">nāśaka</span>diti /
            kenopaniṣadi prasiddho 'yamarthaḥ // 31 //</p>
         
         
         <p class="bold">ekapradhānavijñānādvijñātamakhilaṃ bhavet /</p>
         
         <p class="bold">ityādivedavacanatanmūlāptāgamairapi // 32 //</p>
         
         <p class="bold">brahmātmanā'tmalābho 'yaṃ prapañcaścidacinmayaḥ /</p>
         
         <p class="bold">iti pramīyate brāhmī vibhūtirna niṣidhyate // 33 //</p>
         
         <p>nanu<span class="bold">uta tamādeśamaprākṣyoyenāśrataṃ śrutaṃ bhavatī</span>ti pratijñātamekavijñānena sarvavijñānaṃ brahmaṇa ekasyaiva pāramārthye ghaṭate /
            natu tadbhinnānāṃ bahūnāṃ pāramārthye /
            tatprapañcasyāpāramārthyamakāmenāpi svīkartavyamiti cettatrāha<span class="bold">eke</span>ti /
            brahmaṇo nikhilajagadantarātmatvena nikhilajagatpradhānatayā nikhilasya ca taccharīratvena
            tatprakārataikasvarūpatayā tasmin jñāte tadanantargataṃ kimapi jñātavyaṃ mukhyaṃ nāvaśiṣyata
            iti ekavijñānena sarvavijñāvākyasyārtha iti bhāvaḥ /
            <span class="bold">ityādī</span>ti /
            niruktārthaparaiḥ śrutivacanaistanmūlopabṛṃhaṇasmṛtivacanaiśca brahmātmakatvena labdhasvarūpaḥ
            prapañca ityeva bodhyate /
            na tu brahmaṇo vibhūtibhūtaḥ sa niṣidhyata ityarthaḥ /
            <span class="bold">brahmātmanā'tmalābha </span>iti /
            ātmano lābho yasyeti bahuvrīhiḥ /
            brahmābhinnāntarātmanā prayojyasvarūpalābhavānityarthaḥ /
            brahmatātmalābho 'yamiti samastapāṭhaḥ saṃbhāvya /
            tatra ca ātmano lābhaḥ ātmalābhaḥ-svarūpasattā brahmatmatayā-brahmatmakatvena ātmalābho
            yasyeti bahuvrīhiḥ /
            brahmāvibhūtibhūtasya prapañcasya na niṣedhaḥ kṛtaḥ śāstreṣviti nirūpitametāvatā //
            32 //33 //</p>
         
         
         <p class="bold">tanniṣedhe samastasya mithyātvāllokavedayoḥ /</p>
         
         <p class="bold">vyavahārāstu lupyeran tathā syādbrahmadhīrapi // 34 //</p>
         
         <p>atha prapañcaniṣedhasyānupapannatvādapi niṣedhaparatayevāpātataḥ pratipannātāṃ śrutivākyānāmapyānyaparyamevaiṣṭavyamityāśayavānāha<span class="bold">tanniṣedha </span>iti /
            prapañcaniṣedhe vivakṣite śāstravacanataḥ tattadarthaviśeṣapratipādanopādānādyarthāḥ
            sarve vyavahārā laukikā vaidikāśca lupyeran-aprāmāṇikā visaṃvādinaśca bhaveyuḥ, sarvasya
            mithyātvādityarthaḥ /
            nanu bhedavyavahārāṇāmaprāmāṇikatvamiṣṭameveti cettatrāha<span class="bold">tathe</span>ti /
            
            <p>
               brahmabhinnasarvamithyātve brahmaviṣayakadhiya aupaniṣadyā apivilopo 'satyatā prasajyata
               ityarthaḥ /<br />
               asatyakāraṇajanyatvādasatyatvamasatyaviṣayatvaṃ ca bhavettasyā iti bhāvaḥ // 34 //
               </p>
         </p>
         
         
         <p class="bold">vyāvahārikasatyatvānmṛṣātve 'pyaviruddhatā /</p>
         
         <p class="bold">pratyakṣāderiti mataṃ prāgeva samadūduṣam // 35 //</p>
         
         <p>nanu paramārthadṛṣṭyā brahmabhinnasya sarvasya mithyātve 'pi tataḥ prāk avidyātaḥ
            pramāṇaprameyavyavahārādi nirūhyata iti cettatrāha<span class="bold">vyāvahārike</span>ti /
            
            <p>
               etaddūṣaṇabhāgo viluptaḥ /<br />
               vyāvahārikasattayā pramāṇaprameyavyavahāropapādane vyāvahārikapramāṇabhāvena śrutyādinā
               janitā parabrahmabuddhirapi bhavatabhimatā vyāvahārikārthamātragocarā bhavet ; nirviśeṣabrahmamātrapāramārthyasyāpi
               vyavahāraikaśaraṇatvāt /<br />
               tathā ca brahmamātrapāramārthyamapi paramārthasādhakābhāvānna sidhyet /<br />
               etadviṣaye pūrvācāryaiḥ sūribhireva parākrāntaṃ nitarāmiti visamyate 'treti bodhyam
               // 35 //
               </p>
         </p>
         
         
         <p class="bold">ataścopaniṣajjātabrahmādvaitadhitadhiyā jagat /</p>
         
         <p class="bold">na bādhyate vibhūtitvādbrahmaṇaścetyavasthitam // 36 //</p>
         
         <p><span class="bold">( iti prapañcasya brahmavibhūtitvasthāpanapūrvakamadvitīyaśrutyarthavarṇanam )</span> advitīyaśruteḥ prapañcābādhakatvanirūpaṇaṃ nigamayati<span class="bold">ataśce</span>ti /
            brahmaṇo vibhūtitvācca jagadbrahmādvaitadhiyā na bādhyate /
            savibhūtikasyaiva tasyādvitīyatvadhiya upaniṣatsiddhatvāt /
            
            <p>
               cakāro 'bādhitapratītisiddhatvādihetvantarasamuccāyakaḥ /<br />
               yadvā castvarthe /<br />
               samo 'dhiko vā bādhyate /<br />
               na tu jagadvibhūtibhūtamityarthaḥ // 36 //
               </p>
         </p>
         
         
         <p class="bold">nanu sattve prapañcasya nāstīti pratyayaḥ katham /</p>
         
         <p class="bold">asattve vā kathaṃ tasminnastīti pratyayo bhavet // 37 //</p>
         
         <p>prapañcasyādvitīyaśrutyā bādha iti parapakṣo nirastaḥ /
            atha tasya sadasadanirvacanīyatvamapi parābhimataṃ nirasituṃ vicāramupakramate <span class="bold">nanu sattve </span>iti /
            sattve prapañcasya nāstīti bādhaviṣayatvaṃ kathaṃ ghaṭatetyākṣepo mādhyamikādīnām
            /
            atra pratīpakṣaḥ sāṅkhyādīnām<span class="bold">asattveve</span>ti /
            asattve sadbuddhibodhyatvaṃ pratipannaṃ tasya kathaṃ ghaṭeteti // 37 //</p>
         
         
         <p class="bold">sadasattvaṃ tathaikasya viruddhatvādasambhavi /</p>
         
         <p class="bold">sadasatpratyayaprāptaviruddhadvandvasaṅgame // 38 //</p>
         
         <p class="bold">tayoranyatarārthasya niścayābhāvahetutaḥ /</p>
         
         <p class="bold">sadasattvaṃ prapañcasya jaināstu pratipedire // 39 //</p>
         
         <p>nanu astināstibuddhibalātsadasattvaṃ vācyamiti jaināḥ /
            tatrāha<span class="bold">sadasattvam</span>iti /
            viruddhadvayamasambhavadekasminnopagamārhamiti yāvat /
            vicāraprasaktimāha<span class="bold">sadasa</span>diti /
            viruddhākāradvayaprasaṅge parasparavirodhādubhayasyānyatarasyākārasya vānirṇayāddhetorvicāraḥ
            prāptāvasara iti yāvat /
            atravicāraḥ prakramyataiti śeṣapūraṇena vākyārtho vaktavyaḥ /
            tatrādāvanaikāntyavādināṃ jainānāṃ matamāha<span class="bold">sadasatvam</span>iti /
            pratīyamānatvādevaikasmin sadasattvayorna virodha ityabhimānaḥ /
            yadvā jainamatānuvādaḥ<span class="bold">sadasatpratyayaprāpte</span>tyārabhya<span class="bold">jaināstu pratijānata </span>ityantena /
            sadasattvayoḥ pratīyayormadhye ekasyaiva nirṇaye hetvabhāvādyathāpratīti prapañcasyobhayamevaiṣṭavyamiti
            janā āsthitā ityarthaḥ /
            niścayābhāvahetuta ityanena niścayahetvabhāvo vivakṣitaḥ /
            pāṭhāntaraṃ vā saṃbhāvyate // 38 //39 //</p>
         
         
         <p class="bold">sattvaprāptiṃ puraskṛtya nāstīti pratyayodayāt /</p>
         
         <p class="bold">sadā sattvaṃ prapañcasya sāṅkhyāstu pratipedire // 40 //</p>
         
         <p>etadvirodhisattvekāntavādikāpilamatamāha<span class="bold">sattvaprāptim</span>iti /
            
            <p>
               prasaktipūrvakatvānniṣedhasyopajīvyatvātsattvapratītiḥ prabalā /<br />
               tatsadā sattvameva prapañcasya /<br />
               nāstīti tvabhivyaktyabhāvaparā pratītirityeteṣāmāśayaḥ // 40 //
               </p>
         </p>
         
         
         <p class="bold">sadasatpratyaya prāptaviruddhadvandvasaṅkaṭe /</p>
         
         <p class="bold">virodhaparihārārthaṃ sattvāsatatvāṃśabhaṅgataḥ /</p>
         
         <p class="bold">sadasadbhyāmanirvācyaṃ prapañcaṃ kecidūcire // 41 //</p>
         
         <p>matadvayapratyanīkaṃ māyāvādināṃ matamāha<span class="bold">sadasa</span>diti /
            pratītibalātsattvāsattvarūpaviruddhadharmadvayāpattirūpasaṅkaṭe prasakte viruddhayoraikādhikaraṇyānupapattibalātsattvamasattvaṃ
            ca viruddhaṃ dharmadvayaṃ parityajya na sat nāpyasaditi sadasadanirvacaniyaṃ prapañca
            nirvacanti śāṅkarā ityarthaḥ // 41 //</p>
         
         
         <p class="bold">sattvāsattve vibhāgena deśakālādibhedataḥ /</p>
         
         <p class="bold">ghaṭāderiti manvānā vyavasthāmapare jaguḥ // 42 //</p>
         
         <p>naiyāyikādīnāṃ pakṣamāha<span class="bold">sadasattve </span>iti /
            
            <p>
               vibhāgeneti tṛtīyetthambhāve /<br />
               vibhaktadeśakālādiviśeṣataḥ sattvamasattvaṃ ca pratītaṃ vyavasthitaṃ ghaṭāderghaṭata
               eveti bhāvo 'mīṣām // 42 //
               </p>
         </p>
         
         
         <p class="bold">tadevaṃ vādisammardāt saṃśaye samupasthite /</p>
         
         <p class="bold">nirṇayaḥ kriyate tatra mīmāṃsakamatena tu // 43 //</p>
         
         <p><span class="bold">tadevam</span>iti /
            vādisaṃmardāt-vādivivādāt /
            vipratipatteriti yāvat /
            
            <p>
               vipratipatteḥ sandehodayāt sandigdhārthanirṇayāya vicāra upacikramiṣitaḥ /<br />
               tatra pakṣāntarāṇāṃ sadoṣatvapratipādanapūrvakaṃ sopādhikasattvāsattvapakṣo mīmāṃsakābhimato
               nirṇīyate sadyuktyeti bhāvaḥ /<br />
               kriyata iti vartamānavyapadeśastatsāmīpyāt /<br />
               pratijñāceyaṃ śrotṛbuddhisamādhyarthā // 43 //
               </p>
         </p>
         
         
         <p class="bold">ghaṭasvarūpe nāstitvamastitvaṃ yadyabūbudhat /</p>
         
         <p class="bold">syādeva yugapatsattvamasattvaṃ ca ghaṭādiṣu // 44 //</p>
         
         <p class="bold">idānīmidamatrāsti nāstītyevaṃvidhā yataḥ /</p>
         
         <p class="bold">deśakāladaśābhedādastināstīti no dhiyaḥ // 45 //</p>
         
         <p class="bold">ato deśādibhedena sadasattvaṃ ghaṭādiṣu /</p>
         
         <p class="bold">vyavasthitaṃ nirastatvā(syā)dvādasyeha na sambhavaḥ // 46 //</p>
         
         <p>tatra nirupādhikasattvāsattvasamuccayapakṣanirasanena siddhāntaḥ samanuvarṇyate <span class="bold">ghaṭasvarūpa</span>ityādinā ślokatrayeṇa /
            ayamarthaḥ - ghaṭasvarūpe nāstitvaṃ pratīyamānameva, nāstītipratītireveti yāvat ,
            yadyastitvamapi tasya pratyapādayiṣyat , yadvā pratītiḥ sattvamasattvaṃ ca nirūpādhi
            yadi pratyapādayiṣyat , tarhi sadasattvasamuccayo 'bhyupāgaṃsyata /
            nacaivam /
            kintu kiñciddeśakālāvasthādiviśeṣeṇa sattvam , anyadeśādyaupādhikamasattvameva ca
            pratipādayanti pratītayaḥ /
            ato deśādibhedataḥ sadasattve vyavasthite ghaṭādau /
            tat vādasyānyavādasya bādhādidoṣadūṣitatvānna sambhava ityarthaḥ /
            nirastasyādvādasyeti pāṭhaḥ sambhāvyate /
            tadāyamarthaḥ - nirastasya vyāghātabādhitasya syādvādasya syādasti, syānnāstīti jainānāmanaikāntyavādasya
            na sambhava iti /
            atra ca naiyāyikādimataṃ, tataḥ siddhānte viśeṣaśca śatadūṣaṇyāṃ vyavriyata ṣaṣṭitame
            vāde śrīmannigamāntācāryacaraṇaiḥ /
            yathā upādhibhedādubhayavyavastheti pakṣamadūraviprakarṣātparigṛhṇīmahe /
            upādhibhedastu svātmanā sattvam , anyātmanāsattvam /
            svakāle sattvam , anyakāle punarasattvam /
            tathā svadeśe sattvam , anyadeśe punarasattvamiti /
            iha tādātmyaṃ saṃsargo vā sattvamiti vyapadiśyate /
            tadviruddhaveṣeṇa vastunyevāsadvyapadeśaḥ /
            ṣaṣṭhe tu pakṣe viruddhadharmayoga eva vastunyasadvyavahārahetutayā vyapadiśyate /
            ghaṭo hi ghaṭātmanā san paṭātmanā punarasanniti nirdiśyate /
            sanneva svadeśakālayoḥ svavirodhideśakālayorasanniti /
            upalambhānukūlatvāllāghavāccedamevādriyante vṛddhāḥiti /
            atrāyaṃ vivekaḥ - sattā tādātmyataditarasaṃbandhānyataralakṣaṇā /
            ayaṃ ghaṭo 'stītyatra ghaṭatādātmyalakṣaṇā sattā pratīyate /
            atredānīṃ ghaṭo 'stītyatra caitaddeśakālasaṃyogalakṣaṇā /
            tathā ayaṃ paṭo nāstītyatra paṭatādātmyābhāvalakṣaṇā paṭātmanāsattā pratīyate /
            tatra tadā ghaṭo nāstītyatra ca taddeśakālasaṃyogābhāvalakṣaṇāsattā pratīyate /
            evaṃ bhāvābhāvarūpayoḥ sadasattvayordeśādibhedenopapattirghaṭādāviti ekaḥ pakṣaḥ /
            abhāvo 'pi bhāvāntararūpa eveti pakṣāntaraṇ /
            yathā ghaṭatvameva hi ayaṃ ghaṭo 'stītyatra pratītaṃ ghaṭasya sattvam /
            tadevāyaṃ paṭo nāstītyatrāpi pratīyate paṭādbhedarūpam /
            evaṃ svadeśakālasaṃbandhalakṣaṇā sattaivānyadeśakālanāstitāpratītāvapi viṣayo bhavati
            deśāntarādisaṃbandhābhāvatveneti /
            tathā ca dharmaviśeṣa eva bhāvānāmastināstipratītigocara iti siddham /
            idameva siddhāntināmapi saṃmatamiti // 44 //45 //46 //</p>
         
         
         <p class="bold">nanu deśādisambandhaḥ sata evopapadyate /</p>
         
         <p class="bold">na deśakālasambandhādasataḥ sattvamiṣyate // 47 //</p>
         
         <p class="bold">sambadho dvyāśrayastasmātsataḥ sattvaṃ sadā bhavet /</p>
         
         <p class="bold">asataḥ kārakaiḥ sattvaṃ janmanetyatidurghaṭam // 48 //</p>
         
         <p class="bold">ādyantavān prapañco 'taḥ satkakṣyāntarniveśyate /</p>
         
         <p class="bold">uktaṃ ca - ādāvante ca yannāsti nāsti madhye 'pi tattathā iti /</p>
         
         <p class="bold">ato niścitasadbhāvaḥ sadā sannabhyuyeyatām // 49 //</p>
         
         <p>avirodhena sadasattvasamarthanasamahamānaḥ sattvaikāntyavādī kāpilo 'tra pratyavatiṣṭhate
            <span class="bold">nanu deśādī</span>ti /
            pūrvamasato ghaṭādeḥ svadeśakālasaṃbandhena sattotpattyā durupapādā /
            saṃbandhasya saṃyogasya saṃbandhidvayajanyasyāsati saṃbandhinyatarasminnapi samutpatterayogāt
            /
            tathā ca svadeśakālasaṃbandhātsattvam /
            sattve ca svadeśakālasaṃbandha ityanyonyasaṃśrayaḥ /
            ataḥ sattvameva sadā mantavyaṃ bhāvānāmiti<span class="bold">sataḥ sattvaṃ sadā bhave</span>dityantasyārthaḥ /
            nanu sadā sattve kārakacakravyāpārānarthakyaṃ prasajyeta /
            tatpūrvamasata eva kārakavyāpāreṇotpattirvācyetyatrāha<span class="bold">asata </span>iti /
            asataḥ prayatnaśatenāpi niṣpattyā sattvaṃ durupapādaṃ sikatābhyastailasyeva /
            kiñcāsata utpattau daṇḍacakrādito 'sattvāviśeṣādghaṭasyeva paṭasyāpyutpādaprasaṅgaḥ
            /
            kenacidedvyāpāreṇa śaśe 'pi śṛṅgasya kadācidudayaprasaṅgaśca /
            etadanusandhānenoktamiti /
            nanūpādānaviśeṣe kāryaviśeṣotpādanasāmarthyapratiniyamānnātiprasaṅga iti cenmaivam
            , kāryagarbhatvamantarā sāmarthyaniyamasyāpi durnirūpatvāt /
            tatsadeva kāryaṃ kārakavyāpāreṇābhivyajyata ityeṣṭavyamityāha<span class="bold">ādyantavā</span>niti /
            āvirbhāvatirobhāvalakṣaṇāveva cādyantau utpādavināśāviti bhāvaḥ /
            atra saṃvādaḥ<span class="bold">ādā</span>viti /
            <span class="bold">ata </span>iti /
            sattvena niñcitaḥ sadā sannevetīṣyatāmityarthaḥ // 47 //48 //49 //</p>
         
         
         <p class="bold">asataḥ sarvadāsattvaṃ janyayogāt khapuṣpavat /</p>
         
         <p class="bold">asattve na viśeṣo 'sti prāgatyantāsatoriha // 50 //</p>
         
         <p><span class="bold">( iti prapañcasya sattvapakṣasamarthanam )</span> <span class="bold">asata</span>iti /
            janyayogāt - utpattyayogāt /
            prāgatyantāsatoḥ - pūrvamasatotyantāsa taśca /
            iti kāpilamatamupapāditam /
            atropapāditasya kāpilamatasya pratikṣepaparaḥ, matāntaropapādanapratikṣepaparaśca
            granthabhāgo vilupta ityūhyate /
            buddhisaukaryāya sāṅkhyapakṣapratikṣepaprakāro diḍmātraṃ pradarśyate 'tra /
            dvavyaṃ tāvat nityameva /
            avasthābhedāstu ghaṭatvakapālatvādaya āgantukāḥ /
            avasthāviśeṣasampattyartha eva ca kārakavyāpāraḥ /
            dravyasya sattvādeva kārakavyāpāragocaratvamavasthāntarabhāktvaṃ ca ghaṭate /
            anvayavyatirekābhyāṃ ca kārakacakrasya tasya tasya tatra tatra kārye sāmarthyaniyamaḥ
            sidhyatīti nātiprasaṅgaḥ /
            tattadavasthāviśiṣṭaveṣeṇa jātatvanaṣṭatvādipratītiścopapadyate /
            kārakacakrasyābhivyañjakatvamiti pakṣe tu kārakajñāpakavibhāgāyogaḥ /
            abhivyakterjñānādbhede prakārāntareṇotpattirevāpatitā /
            kiñca abhivyakternityatve kārakavyāpāravaiyarthyameva /
            tasyā api abhivyaktyantarasvīkāre 'navasthā /
            tasyā utpādyatve tvasatkāryavādaprasaṅgaḥ /
            tadabhivyakterutpattyupagamato yathopalambhaṃ tasyotpattirupagantumucitā /
            sadeva dravyamavasthāntarabhāksatkāryaṃ bhavatītyeva satkāryavādaḥ saṃrakṣaṇīyaḥ /
            ayameva ca trayyantasiddho 'pīti /
            
            <p>
               āvidyo bhedaprapañco mithyā /<br />
               advitīyaśrutyā ca mithyātvaṃ gamyate /<br />
               tacca pratītibādhābhyāṃ sadasadvilakṣaṇatvasiddheḥ supratiṣṭhitamiti hi māyāvādināṃ
               matam /<br />
               tacca pūrvottarapraghaṭṭakaiḥ pratikṣiptaprāyamevetibodhyam // 50 //
               </p>
         </p>
         
         
         <p class="bold">śvetaketumupādāya tattvamityapi yacchrutam /</p>
         
         <p class="bold">ṣaṣṭhaprapāṭhake tasya kuto mukhyārthasambhavaḥ // 51 //</p>
         
         <p>atha nirviśeṣacinmātrabrahmātmaikyajñānamevāvidyānivartakam /
            nirviśeṣacinmātrabrahmātmaikyaṃ ca<span class="bold">tattvamasi</span>vākyapratipannamiti vādamadvaitināṃ pratikṣeptuṃ tattvamasivākyārthavicāramupakramate
            <span class="bold">śvetaketum</span>iti /
            upādāyasambodhya /
            chāndogya ityādiḥ /
            jīvabrahmaikye tattvamasivākyameva mukhyaṃ pramāṇamabhimanyate taiḥ /
            asyāpi samānādhikaraṇavākyasya mukhyārthatvaṃ tanmate na saṃbhavatītyaha<span class="bold">tasye</span>tyādinā // 51 //</p>
         
         
         <p class="bold">kārpaṇyaśokaduḥkhārtaścetanastvaṃpadoditaḥ /</p>
         
         <p class="bold">sarvajñassatyasaṅkalpo nissīmasukhasāgaraḥ /</p>
         
         <p class="bold">tatpadārthastayoraikyaṃ tejastimiravatkatham // 52 //</p>
         
         <p><span class="bold">kārpaṇye</span>ti /
            
            <p>
               kārpaṇyaṃ-dainyam , gatiśūnyatā /<br />
               śokaḥ gataduḥkhānusandhānajā cittavaiyākulī /<br />
               duḥkhaṃ vartamānāniṣṭānubhavalakṣaṇam /<br />
               samānavibhaktyā pratipannamaikyaṃ jīveśvarayorviruddhasvabhāvayorna ghaṭata iti mukhyārthāsaṃbhava
               evetyāśayaḥ // 52 //
               </p>
         </p>
         
         
         <p class="bold">tvamarthasthe taṭasthe vā ..... ( taderthasthe vibhedake ) /</p>
         
         <p class="bold">guṇe tattvaṃpadaśrutyoraikārthyaṃ dūravāritam // 53 //</p>
         
         <p><span class="bold">tvamarthasthe</span>iti /
            
            <p>
               tvamarthaniṣṭho guṇo 'jñatvaduḥkhitvādiḥ /<br />
               tadarthaniṣṭhaśca sarvajñatvajagatkāraṇatvādiḥ /<br />
               sa ca brahmaṇastaṭasthalakṣaṇatvena parābhimataḥ /<br />
               anayordharmayorāśrayabhedakatvāttattvamarthayoraikyaṃ sudūranirastamaśvagardabhayorivetyarthaḥ
               // 53 //
               </p>
         </p>
         
         
         <p class="bold">ajñatvasarvaveditvaduḥkhitvasukhitādike /</p>
         
         <p class="bold">viśeṣaṇe vā ciddhātorathavāpyupalakṣaṇe /</p>
         
         <p class="bold">viruddhaguṇasaṅkānterbhedaḥ syāt tvantadarthayoḥ // 54 //</p>
         
         <p>nanvajñatvādi sarvajñatvādi copalakṣaṇatayaivocyate, na tu viśeṣaṇatayā /
            ubhayopalakṣitaṃ vastvekamevetyarthaḥ /
            ato na virodha ityatrāha<span class="bold">ajñatve</span>ti /
            
            <p>
               ciddhātoḥ - cittattvāsya /<br />
               upalakṣaṇatve 'pi ajñatvādinopalakṣyasya jīvabhāvasya sarvajñatvādinopalakṣyasyeśvarabhāvasya
               ca vaiyadhikaraṇyādeva tvantadarthayoraikyaṃ na sidhyatītyarthaḥ // 54 //
               </p>
         </p>
         
         
         <p class="bold">vācyaikadeśabhaṅgena cidekavyaktiniṣṭhatā /</p>
         
         <p class="bold">so 'yaṃ gaurivattattvaṃpadayorityapeśalam // 55 //</p>
         
         <p>nanu virodhānmukhyārthastyajyate /
            cinmātre tu padadvayalakṣaṇopeyate, yathā so 'yaṃ raurityatra tattedantopalakṣite
            vastumātre lakṣaṇā padadvayasya tatheti śaṅkate <span class="bold">vācye</span>ti /
            vācyaikadeśasya pravṛttinimittabhedasya tyāgena viśeṣyamātre cinmātre padadvayasya
            vṛttiḥ jahadajahallakṣaṇayeti /
            etatpratikṣipati<span class="bold">ityapyapeśalam</span>iti /
            
            <p>
               apeśalam - asundaram /<br />
               ekapadalakṣaṇayaiva virodhaparihāre padadvayalakṣaṇākalpanā na manorametyarthaḥ //
               55 //
               </p>
         </p>
         
         
         <p class="bold">deśakāladaśābhedādekasminnapi dharmiṇi /</p>
         
         <p class="bold">viruddhadvandvasaṅkānteḥ so 'yaṃ gauriti yujyate // 56 //</p>
         
         <p>dṛṣṭānte padadvayasyāpi na lakṣaṇetyāha<span class="bold">deśakāle</span>ti /
            tattā nāma taddeśakālayogitā /
            idantaitaddeśakālayogitā /
            tattāviśiṣṭe idantānvayasya bādhe 'pi ekasmin dharmiṇyubhayānvaye na virodhaḥ / deśadvayasaṃbandhaḥ
            paricchinnasya vastunaḥ kālabhedātparihriyate /
            
            <p>
               kāladvayasambandhastu sthiratvādeva nirūhyate /<br />
               prātipadikābhyāṃ deśadvayakāladvayasaṃbandhasya samānavibhaktyā tadāśrayadravyaikyasya
               ca pratipādane na virodhaleśo 'pi /<br />
               asminnevārthesoyamiti vākyasya tātparyam /<br />
               tanna padadvayalakṣaṇā dṛṣṭānte ityarthaḥ // 56 //
               </p>
         </p>
         
         
         <p class="bold">svaprakāśasya ciddhātorviruddhadvandvasaṅgatau /</p>
         
         <p class="bold">na vyavasthāpakaṃ kiñciddeśakāladaśādike // 57 //</p>
         
         <p>na tvevaṃ bhavatā vaktuṃ śakyata ityāha<span class="bold">svaprakāśasye</span>ti /
            
            <p>
               nirviśeṣe cinmātre viruddhadharmadvayasambandhasyāvirodhopapādakaṃ deśakālāvasthābhedādau
               kiñcidapi na ghaṭate /<br />
               svayamprakāśasvarūpatvādajñānamapyavirodhopapādakaṃ na śakyaśaṅkatasminniti bhāvaḥ
               // 57 //
               </p>
         </p>
         
         
         <p class="bold">nirdhūtanikhiladvandvasvaprakāśe cidātmani /</p>
         
         <p class="bold">dvaitānarthabhramābhāvācchāstraṃ nirviṣayaṃ bhavet // 58 //</p>
         
         <p>brahmaṇyavidyānvayāyogādevāvidyākṛtabhedadarśananirasanārthatvaṃ śāstrasya nirviśeṣacinmātra
            brahmātmaikyaviṣayatvaṃ ca parābhimataṃ na saṃbhavītyāha<span class="bold">nirdhūte</span>ti /
            dvandvaśabdo bhedavācyatra /
            ajñānenaiva bhedabhramo vaktavyaḥ /
            na ca nirviśeṣe svaprakāśe ca tatprasaktiḥ /
            
            <p>
               tannirasanīyasyāsiddhestannirāsakatvābhimataikyajñāne śāstratātparyaṃ na kalpayituṃ
               śakyam /<br />
               tannirarthakamāpadyetādhyātmaśāstraṃ tattvamasimahāvākyaṃ vetyarthaḥ /<br />
               etenāvidyākṛtāntaḥkaraṇabheda eva jīveśvarabhāvakalpakopādhiścinmātre ityapi parastam
               /<br />
               avidyāyā evāsambhavāttatreti bodhyam // 58 //
               </p>
         </p>
         
         
         <p class="bold">etena satyakāmatvajagatkāraṇatādayaḥ /</p>
         
         <p class="bold">mā ... pare ( māyopādhau pare )'dhyastāḥ śokamohadayaḥ punaḥ // 59 //</p>
         
         <p class="bold">avidyopādhike jīve vināśe neti yanmatam /</p>
         
         <p class="bold">kṣudrabrahmavidāmetanmataṃ prāgeva dūṣitam // 60 //</p>
         
         <p>cinmātre brahmaṇyavidyānvayānupapattiparyālocanayā kaiścidadvaitibhiḥ kalpitaṃ māyāvidyopādhibhedaṃ
            tata eveśeśitavyabhedaṃ cāparamārthamupapādyamānaṃ nirasyati<span class="bold">etene</span>ti /
            etena-nirdhūtatrividhabhede cinmātre māyāvidyopādhibhedāsiddhyaiva /
            māyopādhau-māyopahitacinmātre pare-īśvare /
            vināśeneti /
            tattvamasivākyajanyaikyasākṣātkāreṇa māyāvidyopādhināśe tatkalpita īśajīvabhāvo 'pi
            nivṛtto nāvatiṣṭhata ityarthaḥ /
            <span class="bold">prāgeva dūṣitam</span>iti /
            etaddūṣaṇabhāgo viluptaḥ /
            aparamārthatvenābhimatayostayoḥ kalpakābhāvādasiddhireva /
            svataḥkalpanāyāmātmāśrayaḥ /
            brahmaṇa eva tatkalpakatve brahmasvarūpasya nityatvāttayornityatvaprasaktiḥ /
            aikyajñānena nivṛttyupagame 'pi tasya kṣaṇikatvādeva punarapi brahmasvarūpabalāttayoḥ
            kalpanāprasaṅgaḥ /
            kiñca māyāyā bhrāntijanakatve duḥkhādijanakatve cāvidyāto vibhāgāsiddhiḥ /
            tasyā yathārthabuddhijanakatve krīḍārasamātraparikaratve cāpuruṣārthatvāyogāttannirasanānupapattiḥ
            /
            anādibhāvarūpāyāstasyā jñānamātrato nirasanāyogaścetyādi dūṣaṇamanusandheyam /
            avidyāyā eva bahusaṃmatatvānmāyāvidyopādhibhedavādino 'mī kṣudrā brahmavido 'dvaitiṣviti
            ca bodhyam // 59 //60 //</p>
         
         
         <p class="bold">citsvarūpe viśiṣṭe vā māyāvidyādyupādhayaḥ /</p>
         
         <p class="bold">pūrvasmin sarvasāṅkaryaṃ parajīvāvibhāgataḥ // 61 //</p>
         
         <p class="bold">uttarasminnapi tathā viśiṣṭamapi cidyadi /</p>
         
         <p class="bold">citsvarūpaṃ hi nirbhedaṃ māyāvidyādyupādhibhiḥ /</p>
         
         <p class="bold">vibhinnamiva vibhrāntaṃ viśiṣṭaṃ ca ... (mataṃ tava ) // 62 //</p>
         
         <p>upādhibhedopagamāsambhava ityuktam /
            tadupagamena dūṣaṇāntaraṃ cocyate <span class="bold">citsvarūpe </span>iti /
            kiṃ cinmātremāyāvidyādyupādhayaḥ saṃbandhante, uta viśiṣṭe /
            niraṃśe cinmātre māyāvidyāsambandhe tatprayuktasvabhāvabhedā ekasminneva prasajyante
            iti jīveśvarasvabhāvasāṅkaryaprasaṅgaḥ /
            viśiṣṭe cet kiṃ tadviśeṣaṇam ? māyāvidyā ceti cedātmāśrayaḥ, jīvatveśvaratve iti cedanyonyāśrayaḥ,
            anyattu viśeṣaṇaṃ durvacameva /
            kiñca māyayāvidyayā vā saṃvitsvarūpasya cchedāsambhavādekameva tattadupahitaṃ bhavedgaganamiva
            maṭhāntavartighaṭena maṭhena copahitam /
            tathā ca hastapādādyavacchinnasukhaduḥkhabhoga ekasyaiva yathā jīvasya, tathā tattadupādhiprayuktaiśvaryaduḥkhādibhoga
            ekasyaiva brahmaṇaḥ prasajyata iti jīvaparasvabhāvāvyavasthitirevetyarthaḥ // 61 //62
            //</p>
         
         
         <p class="bold">taṭasthāvasthitā dharmāḥ svarūpaṃ na spṛśanti kim /</p>
         
         <p class="bold">na hi daṇḍiśiraśchedāddevadatto na hiṃsitaḥ // 63 //</p>
         
         <p>nanvaupādhikapradeśabhedopagamādbrahmaṇi na jīveśasvabhāvasāṅkaryamiti cettatrāha<span class="bold">taṭasthe</span>ti /
            māyayāvidyayā vopahitaṃ taṭasthamityucyate brahma /
            tanniṣṭhasya sārvajñyāderajñatvādeśca daṇḍena kuṇḍalena vopahite kādācitkadaṇḍādiviśeṣaṇavattayā
            taṭasthaśabdite devadatte vartamānasya sukhasya duḥkhasya ca devadattātmanīva brahmaṇi
            sambandho durvāra eveti bhāvaḥ /
            tatrānanditvaprasaṅgasya sahyatvātkathañcihuḥkhitvasyāsahyasya prasaṅge nidarśanamāha<span class="bold">nahī</span>ti /
            
            <p>
               upādhibhede 'pi viruddhasamāveśaprasaṅgo durvāraḥ /<br />
               vastubhedamantarā kalpitapradeśabhedamātreṇa vyavasthā durghaṭā /<br />
               tathāca māyāvidyopādhibhe dakalpanāpārtheti sthitam // 63 //
               </p>
         </p>
         
         
         <p class="bold">acidaṃśavyapohena cidekapariśeṣatā /</p>
         
         <p class="bold">atastattvamasītyāderartha ityapyasundaram // 64 //</p>
         
         <p><span class="bold">( iti tattvamasivākyasya parābhimatabrahmātmaikyaparatve 'nupapattyupapādanam )</span> etena māyāvidyopādhirūpaviśeṣaṇabhedaparityāgena viśeṣyībhūtacinmātraikyaṃ tattvamasivākyārtha
            ityapi nirastamityāha<span class="bold">acidaṃśe</span>ti /
            padadvayalakṣaṇā, brahmaṇyeva doṣāpattiścetyuktametāvatā // 64 //</p>
         
         
         <p class="bold">abrahmānātmatābhāve pratyak cit pariśiṣyate /</p>
         
         <p class="bold">tattvaṃpadadvayaṃ jīvaparatādātmyagocaram /</p>
         
         <p class="bold">tanmukhyavṛtti tādātmyamapi vastudvayāśrayam // 65 //</p>
         
         <p>atha paramate sāmānādhikaraṇyārthasya tādātmyasyāpyanupapattimupapādayati<span class="bold">abrahme</span>ti /
            brahmabhinnasyānātmatve tattvaṃpadadvayalakṣyārtha eka pratyaktatvaṃ cinmātramava
            śiṣyate /
            tatra ca samānādhikaraṇavākyārthasya tādātmyasyanupapattirityarthaḥ /
            atrottarārdhaṃ viluptamityūhyate /
            tacca<span class="bold">ekaśeṣe tu tādātmyaṃ cinmātre naiva sambhavet </span>iti syāt /
            ekaśeṣe tādātmyānupapattimeva vivṛṇoti<span class="bold">tattvam</span>iti /
            samānādhikaraṇamiti śeṣaḥ /
            tasya mukhyavṛttiryatra tat tanmukhyavṛtti /
            <span class="bold">vastudvayāśrayam</span>iti /
            bhedasamānādhikaraṇābhedasya tādātmyasyātyantāyābhede 'sambhava iti bhāvaḥ /
            atra yādavaprakāśaprakriyayā bhāṭṭaprakriyayā vā nirūpyate tādātmyamiti bodhyam /
            siddhānte tu<span class="bold">vastudvayāśraya</span>mityasya pravṛttinimittadharmabhedavadekavastvāśritamityarthaḥ /
            dharmadvārakabhedaviśiṣṭasvarūpābheda eva ca tādātmyaṃ matamiti vivekaḥ // 65 //</p>
         
         
         <p class="bold">bhedābhedavikalpastu yastvayā paricoditaḥ /</p>
         
         <p class="bold">abhedābhedino 'satye bandhe sati nirarthakaḥ // 66 //</p>
         
         <p>nanu bhedābhedastādātmyamiti na saṃbhavati /
            bhedābhedayorabhede 'tyantabhede 'pi bhedābhedasyāsiddheḥ /
            bhedābhede vā tatrāpi tathetyanavastheti cettatrāha<span class="bold">bhedābhede</span>ti /
            ayaṃ vikalpanaprakāro nopalabhyamānagranthabhāge 'sti /
            tadbhāgo viluptaḥ syādvā /
            bhinnayostādātmyamutābhinnayoḥ /
            ādye ghaṭaḥ paṭa iti prasajyate /
            antye ghaṭo ghaṭa itīti vā bhedābhedavikalpo bodhyaḥ /
            abhedābhedinaḥ-bhedābhedibhinnasya, atyantabhinnasyātyantābhinnasya vā bandhe - tādātmyasambandhe
            asati-aprāmāṇike sati bhavatkṛto 'yaṃ vikalpo 'pārtha ityarthaḥ /
            na hi ghaṭo ghaṭa iti vā ghaṭaḥ paṭa iti vā sāmānādhikaraṇyaṃ dṛṣṭam /
            kintu nīlo ghaṭa ityeva /
            
            <p>
               tadbhedābheda eva tādātmya meṣṭavyam /<br />
               bhedābhedayorbheda eva /<br />
               na ca bhede tayorvirodhādekatra samāveśo na ghaṭata iti vācyam , nīlaghaṭayoḥ pratītatvādeva
               tayorvirodhābhāvāt /<br />
               dharmato bhedaḥ svarūpato 'bheda iti vāvirodha iti bhāvaḥ // 66 //
               </p>
         </p>
         
         
         <p class="bold">abhedo bhedamardī tu svāśrayībhūtavastunoḥ /</p>
         
         <p class="bold">bhedaḥ parasparānātmyaṃ bhāvānāmevametayoḥ // 67 //</p>
         
         <p class="bold">svarūpamabhyupetyaiva bhedābhedavikalpayoḥ /</p>
         
         <p>bhedābhedaṃ vikalpayataḥ svavyāghāto 'pītyāha<span class="bold">abheda </span>iti ślokadvayena /
            bhedamardītiiti kvacitpāṭhaḥ /
            tatra itiśabdasya evamityanenānvayaḥ ityevamiti /
            bhedamardī-atyantabhedanirāsakaḥ /
            etayoḥ-bhedābhedayoḥ svarūpaṃ svarūpabhedamupagamyaiva bhedo 'bhedo veti vikalpakoṭyorbādhanaṃ
            dūṣaṇaṃ kriyate /
            tenasvābhyugamena, vāgbādhā-bhavaduktadūṣaṇavacanoparodhaḥ /
            prasajyata iti śeṣaḥ /
            tvaṃ ca svābhyupagamaviruddhavacanatvena nigṛhyasa ityarthaḥ // 67 //68 //</p>
         
         
         <p class="bold">bhinnābhinnatvasambandhasadasattvavikalpanam /</p>
         
         <p class="bold">pratyakṣānubhāvāpāstaṃ kevalaṃ kaṇṭhaśoṣaṇam // 69 //</p>
         
         <p><span class="bold">bhinnābhinnatve</span>ti /
            
            <p>
               bhinnābhinnatvasya dharmiṇā sambandho 'sti na vā /<br />
               ādye tatsambandhe 'pi sambandhāntaraṃ vācyam /<br />
               tatrāpi tathetyanavasthā /<br />
               antye asambaddhasya viśiṣṭabuddhinirvāhakatvaṃ tasya na syāditi vikalpanamapi kaṇṭhaśoṣaṇamātraphalakaṃ
               pratyakṣānubhavabādhitaṃ cetyarthaḥ // 69 //
               </p>
         </p>
         
         
         <p class="bold">nīle nīlamatiryādṛgutpale nīladhīrhi sā /</p>
         
         <p class="bold">nīlamutpalamevedamiti sākṣāccakāsti naḥ // 70 //</p>
         
         <p><span class="bold">nīla</span>iti /
            
            <p>
               nīlarūpavati ghaṭādau nīlabuddhiryathā nīlasamavāyāvagāhinī viditā nāpalapyā, evaṃ
               nīlamutpalamiti viditāprasiddhā nīlatādātmyamatirapi nāpalapyā /<br />
               svaparanirvāhakasamādhinā svarūpasambandhena vānavasthā parihāryeti bhāvaḥ // 70 //
               </p>
         </p>
         
         
         <p class="bold">yathā viditasaṃyogasambandhe 'pyakṣagocare /</p>
         
         <p class="bold">bhedābhedādidustarkavikalpādhānavibhramaḥ // 71 //</p>
         
         <p class="bold">tadvattādātmyasambandhe śrutipratyakṣamūlake /</p>
         
         <p class="bold">śrutidaṇḍena dustarkavikalpabhramavāraṇam // 72 //</p>
         
         <p>tādātmyasambandhavidveṣiprayuktānāṃ dustarkāṇāṃ pratyakṣaśāstraparāhatatvameva prapañcayati<span class="bold">yathe</span>ti /
            saṃyoge bhedābhedāditustarko yathā-bhinnayoḥ saṃyoga utābhinnayoḥ /
            ādye himavadvindhyayorapi saṃyogaprasaṅgaḥ /
            antye svenaiva svasya saḥ /
            saṃyogo dharmiṇo bhinno na vā /
            bhede tasyāpi sambandhāntaraṃ tasyāpi tathetyanavasthā /
            abhede saṃyoga eva na sidhyatītyādiḥ /
            sphuṭapratipanne saṃyoge dustarkatanmūlavikalpanādi yathā bhramalakṣaṇaṃ kaṇṭhaśoṣaṇamātram
            , pratyakṣaparāhataṃ ca ; evaṃ nīlotpalāditādātmye pratyakṣe jīvabrahmatādātmye ca
            śāstrasiddhe dustarkavikalpanādi pratyakṣaśāstradaṇḍanivāritamiti bhāvaḥ /
            śrutidaṇḍeneti prakṛtatattvamasivākyārthābhiprāyeṇoktam // 71 //72 //</p>
         
         
         <p class="bold">nirdeṣāpauruṣeyī ca śrutiratyarthamādarāt /</p>
         
         <p class="bold">asakṛttattvamityāha tādātmyaṃ brahmajīvāyoḥ // 73 //</p>
         
         <p>jīvaparayosdātmye 'bhyāsarūpaṃ tātparyaliṅgamapyastītyāha<span class="bold">nirdeṣe</span>ti /
            
            <p>
               pravṛttinimittarūpadharmabhedena dharmisvarūpābhedena ca tādātmyaṃ tattvamasītyādau
               tvamādiśabdānāṃ tattaccharīrakabrahmaparyantatayā nirūpaṇīyam , tadādipadānāṃ brahmātmakaparatayā
               vā /<br />
               yādavaprakāśādimate tu jīvabrahmasvarūpagatāveva bhedābhedāviti vivekaḥ // 73 //
               </p>
         </p>
         
         
         <p class="bold">brahmānandahradāntaḥstho muktātmā sukhamedhate /</p>
         
         <p class="bold">phale ca phalino 'bhāvānmokṣasyāpuruṣārthatā /</p>
         
         <p class="bold">ekaśeṣe hi ciddhātoḥ kasya mokṣaḥ phalaṃ bhavet // 74 //</p>
         
         <p><span class="bold">( iti paramate sāmānādhikaraṇyārthāyogavarṇanam )</span> etāvatā paramate prātipadikayoriva samānavibhakterapi na mukhyārthateti vyavasthāpitam
            /
            yadyapi abhedamātrasya samānavibhaktyarthatvaṃ sambhavati /
            tathāpi pravṛttinimittadharmabhedaprahāṇānna sāmānādhikaraṇyamukhyārthatā paramata
            iti bodhyam /
            atha cinmātrapariśeṣe 'pi na yuktaḥ /
            tathā sati mokṣasyāpuruṣārthatāprasakterityāha<span class="bold">brahme</span>ti /
            <span class="bold">eṣa brahma praviṣṭo 'smi grīṣme śītamiva hradam </span>itivacanānusāreṇa brahmānandasya hradatvarūpaṇam , sakalasaṃsāratāpakleśaharatvānniratiśayāhlādakaratvācca
            tasya /
            brahmānandaṃ hṛdantaḥstha<span class="bold"> </span>iti pūrvamudritapāṭhastu na samīcīnaḥ /
            muktātmāparicchinnabrahmānandasāgare nimagno nityapravṛddhasukho varīvartitarāmiti
            śāstramaryādā /
            paramaphale mokṣe bhoktṛtvāvasthāpannasya svasya vilayaṃ cejjānīyānnābhilaṣyettāmityarthaḥ
            /
            
            <p>
               ekaśeṣe-nirviśeṣacinmā trapariśeṣe, kasya-brahmaṇo jīvasya vā mokṣaḥ phalam ? na brahmaṇaḥ,
               nityamuktatvāt , nāpi jīvasya, tasyaiva tadā vilayāditi bhāvaḥ /<br />
               cinmātrameva brahma jīvasya svarūpamiti cettarhi brahmaṇa evāvidyājīvabhāvādi vaktavyam
               /<br />
               tacca śrutiyuktiparāhatamiti dhyeyam /<br />
               evamavidyāparikalpitajīveśvaratvādivikalpaparityāgena nirviśeṣacinmātraikyaṃntattvamasivākyārtha
               ityatra dūṣaṇajātaṃ proktam // 74 //
               </p>
         </p>
         
         
         <p class="bold">kiñca prapañcarūpeṇa ko nu saṃvidvivartate /</p>
         
         <p class="bold">na tāvadghaṭadhīstasyāmasatyāmapi darśanāt // 75 //</p>
         
         <p class="bold">na hi tasyāmajātāyāṃ naṣṭāyāṃ vākhilaṃ jagat /</p>
         
         <p class="bold">nāstīti śakyate vaktumuktau pratyakṣabādhanāt /</p>
         
         <p class="bold">nāpyanyasaṃvit tannāśe 'pyanyeṣāmupalambhanāt // 76 //</p>
         
         <p>atha prapañcabhramādhiṣṭhānasya tadbhramahetośca svarūpavimarśenāpi paramate 'sāmañjasyamudbhāvayati<span class="bold">kiñce</span>tyādinā /
            vivartate ayathākāreṇa bhāsate /
            darśanāt - bhedaprapañcasya dṛṣṭeḥ /
            adhiṣṭhānamantarā'ropyapratītyayogānna ghaṭapaṭādidhiyāmāgamāpāyinīnāṃ prapañcabhramādhiṣṭhānatvaṃ
            sambhavatīti bhāvaḥ /
            jagat - bhedaprapañcaḥ /
            tadbhānamiti yāvat /
            <span class="bold">nāpī</span>ti /
            paṭajñānanāśe 'pi anyeṣāṃ ghaṭādibhedānāmupalambhānna paṭajñānāderapi prapañcādhyāsādhiṣṭhānatvaṃ
            saṃbhavatītyarthaḥ /
            saṃvideva prapañcabhramādhiṣṭhānamiti pareṣāṃ matam /
            tatra ghaṭapaṭādisaṃvidāṃ nādhiṣṭhānatvaṃ sambhavatītyuktaṃ bhavati // 75 //76 //</p>
         
         
         <p class="bold">nanu saṃvidabhinnaikā na tasyāmasti bhedadhīḥ /</p>
         
         <p class="bold">ghaṭādayo hi bhidyante na tu sā cit prakāśanāt // 77 //</p>
         
         <p class="bold">ghaṭadhīḥ paṭasaṃvittisamaye nāvabhāti cet /</p>
         
         <p class="bold">naivaṃ, ghaṭo hi nābhāti sā sphuratyeva tu sphuṭam // 78 //</p>
         
         <p class="bold">ghaṭavyāvṛttasaṃvittiratha na sphuratīti cet /</p>
         
         <p class="bold">tadvyāvṛttipadenāpi kiṃ saivoktātha vetarat /</p>
         
         <p class="bold">saiva cedbhāsate 'nyaccenna brūmastasya bhāsanam // 79 //</p>
         
         <p>atra pareṣāmāśaṅkā<span class="bold">nanu </span>iti /
            akhaṇḍā saṃvidekā nityāvibhvī ca /
            ghaṭādīnāmevānyajñāneṣvabhāsamānānāṃ bhedaḥ /
            saṃvidastu sarvajñāneṣu prakāśamānatvādekatvameva /
            tasyāṃ bhedabuddhistvaupādhikaviṣayā na yathārthasaṃvitsvarūpabhedaviṣayā /
            saiva prapañcabhramādhiṣṭhānaṃ bhavati /
            ghaṭabuddhiḥ paṭajñānakāle na bhāsate, kintu paṭadhīreveti cet , maivam /
            tadā ghaṭa eva na bhāsate /
            jñānaṃ tu bhāsata eva /
            nanu ghaṭaviṣayakatvaviśiṣṭasaṃvidaḥ paṭajñāne 'bhānamiti cet , maivam /
            ghaṭaviṣayakatvarūpaṃ ghaṭavyāvṛttattvamapi saṃvitsvarūpameva /
            ataḥ paṭajñāne tasya bhānameva /
            ghaṭaḥ paraṃ na bhāsate /
            tasyātiriktatve tu paṭajñāne tadabhāne 'pi saṃvidobhānamakṣatameveti samuditāśayaḥ
            // 77 //78 //79 //</p>
         
         
         <p class="bold">kiñcāsyāḥ svaprakāśāyā nīrūpāyā na hi svataḥ /</p>
         
         <p class="bold">ṛte viṣayanānātvānnānātvāvagrahabhramaḥ // 80 //</p>
         
         <p>nanu saṃvidibhedābhāve ghaṭajñānamidaṃ, paṭajñānaṃ tat , ekamutpannamaparaṃ vinaṣṭamityādyanupapannaṃ
            bhavedityatrāha<span class="bold">kiñce</span>ti /
            nīrūpāyāḥ-nirākārāyāḥ /
            nirviśeṣāyā iti yāvat /
            nānātvāvagrahabhramaḥ-nānātvarūpāsadākāropahitatvabhramaḥ /
            
            <p>
               svaprakāśāyā iti hetugarbham /<br />
               saṃvinna nānā svaprakāśatvāt , yannānā tadasvaprakāśaṃ yathā ghaṭādīti /<br />
               saṃvidi nānātvapratītirapi viṣayabhedaupādhikī bhrāntireva /<br />
               na tu vāstavo bhedastasyāmiti bhāvaḥ // 80 //
               </p>
         </p>
         
         
         <p class="bold">na vastu vastudharmo vā na pratyakṣo na laiṅgikaḥ /</p>
         
         <p class="bold">ghaṭādivedyabhedo 'pi kevalaṃ bhramalakṣaṇaḥ // 81 //</p>
         
         <p>nanūpādhibhedenaiva bhedo 'pi tatra vāstavo bhavet /
            sāṃsargikasya dharmasya tatra tatrodayadarśanādityatrāha<span class="bold">ne</span>ti /
            viṣayabhedasyaivāvāstavikatvāttatprayuktaṃ saṃvinnānātvamapyavāstavikameveti bhāvaḥ
            /
            bhedasya cāvāstavikatvaṃ durnirūpatvāt /
            tathāhi-bhedo na tāvadvastusvarūpam /
            pratiyogigrahāpekṣagrahasya bhedasya tadanapekṣagrahasvarūpatvāyogāt /
            nāpi vastudharmo 'yam /
            bhedasya dharmibhedo dharmāntaram /
            tasyāpi svadharmibhedo dharmāntaram , evamuparyapi /
            evaṃ ghaṭasya paṭabhedo dharmaḥ, paṭabhedabhedo 'pi tathā, evaṃ tadbhedo 'pīti cānavasthāprasakteḥ
            /
            evaṃ svarūpato durnirūpasya pramāṇato 'pi durnirūpatvam /
            yathā-pratyakṣaṃ tāvanna bhedagrāhi, kṣaṇikasya tasya svarūpapratiyogigrahaṇapūrvakabhedagrahaṇaparyantāvasthānābhāvādviramya
            vyāpārāyogācca /
            yugapadeva tritayaṃ gṛhṇāti cet , samūhālambanavadupaśleṣaviśeṣāsiddhiḥ /
            pratyakṣeṇa bhedagrahaṇābhāvādeva tanmūlāvinābhāvagrahādhīnodayamanumānamapi na bhede
            pramāṇaṃ bhavediti hṛdayam /
            nanu tarhi bhedagrahaḥ katham ? tatrāha<span class="bold">kevalaṃ bhramalakṣaṇa </span>iti // 81 //</p>
         
         
         <p class="bold">yadā, tadā tadāyatto dhībhedāvagrahodayaḥ /</p>
         
         <p class="bold">kutaḥ, kutastarāṃ tasya paramārthatvasambhavaḥ // 82 //</p>
         
         <p><span class="bold">yade</span>ti /
            saṃvidinānātvasya svābhāvikatvakathā sudūre /
            
            <p>
               aupādhikamapi nānātvaṃ na /<br />
               upādhibhedasyābhāvāt /<br />
               kintu anādyavidyādoṣamūlāparamārthopādhibhedādhīnanānātva bhramamātramityarthaḥ /<br />
               evaṃ jñāne viṣayabhedena bhedabuddhirayathārthetyuktam // 82 //
               </p>
         </p>
         
         
         <p class="bold">kiñca svayaṃprakāśasya svato vā parato 'pi vā /</p>
         
         <p class="bold">prāgabhāvādisiddhiḥ syāt , svatastāvanna yujyate // 83 //</p>
         
         <p class="bold">svasmin sati viruddhatvādabhāvasyānavasthiteḥ /</p>
         
         <p class="bold">svanimittaprakāśasya svasyābhāve 'pyasambhavāt //</p>
         
         <p class="bold">ananyagocaratvena citona parato 'pi ca // 84 //</p>
         
         <p>athotpattyādipratītyā bhedabuddhirapi tatrāyathārthaiveti nirūpayitumutpattyādyayogamāha<span class="bold">kiñce</span>ti /
            saṃvidaḥ prāgabhāvaḥ pradhvaṃsābhāvo vā kiṃ tayaiva gṛhyate ? uta saṃvidantareṇeti
            vikalpya prathamaṃ kalpa pratikṣipati<span class="bold">svata </span>iti /
            svena satā svābhāvo gṛhyata ? utāsatā ? ādyandūṣayati<span class="bold">svasmi</span>nniti /
            antyaṃ dūṣayati<span class="bold">svanimitte</span>ti /
            svādhīnasya prakāśasya svasya grāhakasyābhāve 'sambhavādityarthaḥ /
            parata iti kalpaṃ dūṣayati<span class="bold">ananye</span>ti /
            pratiyoginamullikhya hyabhāvo grāhyaḥ /
            jñānasya jñānāntaragocaratvābhāvānna jñānāntareṇāpi tatprāgabhāvagrahaṇaṃ sambhavatītyarthaḥ
            /
            saṃvinnānātvopagame 'pi na tatprāgabhāvagrahasambhava ityabhyupagamya vādaḥ kṛtaḥ
            /
            natvadvaitināmabhimataṃ vastutaḥ tannānātvamiti bodhyam // 83 //84 //</p>
         
         
         <p class="bold">kiñca vedyasya bhedāderna ciddharmatvasambhavaḥ /</p>
         
         <p class="bold">rūpādivat , ataḥ saṃvidadvitīyā svayaṃprabhā // 85 //</p>
         
         <p>saṃvidi nānātvābhāve pramāṇamāha<span class="bold">kiñce</span>ti /
            bhedo na cito vedyatvādrūpādivadityanumānamatra vivakṣitam /
            <span class="bold">ata </span>iti /
            bhedasya durnirūpatvātsaṃviddharmatvāsambhavācca sādvitīyā-sajātīyavijātīyasvagatabhedaśūnyaiva,
            svayamprakāśatvācca tucchavyāvṛtteti bhāvaḥ // 85 //</p>
         
         
         <p class="bold">atastadbhedamaśritya yadvikalpādijalpitam /</p>
         
         <p class="bold">tadavidyāvilāso 'yamiti brahmavido viduḥ // 86 //</p>
         
         <p><span class="bold">( iti parakīyasaṃvidekatvavyavasthāpanānuvādaḥ )</span> <span class="bold">ata</span>iti /
            yato nirbhedatvaṃ saṃvidaḥ, ataḥ kiṃ ghaṭasaṃvidadhiṣṭhānamāhosvitpaṭa- saṃvidityādivikalpajalpanaṃ
            yat , so 'yaṃ saṃvidbhedāvalambī vikalpādivādaḥ saṃvitsvarūpayāthātmyājñānakārya ityadvaitino
            manyanta ityarthaḥ // 86 //</p>
         
         
         <p class="bold">hanta brahmopadeśo 'yaṃ śraddadhāneṣu śobhate /</p>
         
         <p class="bold">vayamaśraddadhānāḥ smo ye yuktiṃ prārthayāmahe // 87 //</p>
         
         <p>anūditaṃ paramataṃ pratikṣeptumupakramate <span class="bold">hante</span>ti /
            
            <p>
               hanteti vyāmohavatsu pareṣu khodo vyajyate /<br />
               śraddhāmātraśaraṇeṣu vineyabuddhiṣu nirūpaṇāsamartheṣu bhavadabhimato 'yaṃ brahmopadeśaḥ
               śobhate nāma /<br />
               yuktivimarśakā vayaṃ tu nātra bhavadīye brahmopadeśe śraddhālavaḥ /<br />
               ato 'smān rañjayituṃ satpramāṇatarkā evopādeyāḥ, na tu śuṣkopadeśā iti bhāvaḥ // 87
               //
               </p>
         </p>
         
         
         <p class="bold">pratipramātṛviṣayaṃ parasparavilakṣaṇāḥ /</p>
         
         <p class="bold">aparokṣaṃ prakāśante sukhadukhādivaddhiyaḥ // 88 //</p>
         
         <p>ādau tāvat saṃvinnānātvamanubhavasiddhaṃ nāpalāpārhaṃ kūṭayuktibhirityāha<span class="bold">pratipramātri</span>ti /
            
            <p>
               puruṣabhedena, ekasminnapi puruṣe viṣayabhedena, ekasminneva viṣaye kālabhedena karaṇabhedena
               ca dhiyo nānā pratyātmamadhyakṣasiddhāḥ sukhaduḥkhādivadityarthaḥ /<br />
               jñānanānātvāpalāpe tulyanayena sukhaduḥkhanānātvasyāpyapalāpaprasaṅgaḥ /<br />
               iṣṭaścedanubhavavirodha iti bhāvaḥ // 88 //
               </p>
         </p>
         
         
         <p class="bold">sambandhivyaṅgyabhedasya saṃyogecchādikasya naḥ /</p>
         
         <p class="bold">na hi bhedaḥ svato nāsti nāpratyakṣaśca sammataḥ // 89 //</p>
         
         <p>nanu yathā nirbhede 'pyākāśe sambandhivyaṅgyo bhedo ghaṭākāśo 'yamayaṃ tu maṭhākāśa
            iti pratīyate, evaṃ saṃvidyapi viṣayāśrayavyaṅgyo bhedo na vāstava iti cettatrāha<span class="bold">sambandhī</span>ti /
            
            <p>
               yathā bhūtalaghaṭasaṃyogo 'yam , sa tu kuḍyamusalasaṃyoga iti sambandhibhedenaiva
               vyāvṛttatayā pratīyamānaḥ saṃyogabhedo vāstava eva sambandhijanyatvāttasya, yathā
               vā caitrasya ghaṭecchā, maitrasya paṭecchetyevaṃ sambandhibhedena bhinnatayā pratīyamānā
               bhinnabhinnaivecchā tattatpuruṣīyā tadā tadā jāyamānā, evaṃ viṣayāśrayabhedena pratīyamīnaḥ
               saṃvidbhedo 'pi vāstavika eva kālādibhedena jāyamāna iti bhāvaḥ /<br />
               siddhānte tattatpuruṣe vartamānasya dharmabhutajñānasyaikatve nityatve 'pi tattadarthaprakāśanārthaprasaraṇāvasthābhedaviśiṣṭaveṣeṇa
               nānātvamanityatvaṃ ca saṃmataṃ, prakṛternityaikatve 'pi tatpariṇāmabhedānāmivetyavadheyamatra
               // 89 //
               </p>
         </p>
         
         
         <p class="bold">yadi sarvagatā nityā saṃvidevā(kā)bhyupeyate /</p>
         
         <p class="bold">tataḥ sarvaṃ sadā bhāyāt , na vā kiñcitkadācana // 90 //</p>
         
         <p>evamupalambhabalāt saṃvinnānātvaṃ samārthya tadaikye bādhakamapyāha<span class="bold">yadī</span>tyādinā /
            
            <p>
               nityavibhunaḥ prakāśakasyaikasya jñānasya sarvaviṣayasambandhe samāne sadā sarvārthasya
               bhānaprasaṅgaḥ /<br />
               prakāśakajñānasambandhe 'pyabhāne tu kasyacidapi kadāpi bhānaṃ na syāt /<br />
               prakāśejñānasaṃbandhātirekiṇo hetvantarasyāsambhavādityarthaḥ // 90 //
               </p>
         </p>
         
         
         <p class="bold">tadānīṃ na hi vedyasya sannidhītarakāritā /</p>
         
         <p class="bold">vyavasthā ghaṭate, vittervyomavadvaibhavāśrayāt // 91 //</p>
         
         <p><span class="bold">tadānīm</span>iti /
            
            <p>
               sannidhītarat-asannidhānam /<br />
               jñānasannidhyasannidhiprayuktār'thabhede bhānābhānavyavasthā durupapadā /<br />
               jñānasya sarvadā sarvasambaddhatvādgaganavadityarthaḥ /<br />
               siddhānte tu saṅkocavikāsābhyāṃ jñānasya viṣayabhede sannidhyasannidhī vyavasthite
               iti bodhyam // 91 //
               </p>
         </p>
         
         
         <p class="bold">nāpi kāraṇabhedena, nityāyāstadabhāvataḥ /</p>
         
         <p class="bold">na ca svarūpanānātvāt , tadekatvaparigrahāt // 92 //</p>
         
         <p>etatkaraṇajanyaṃ jñānametamevārthaṃ gṛhṇātītyevaṃ karaṇabhedenāpi vyavasthā durvacā
            bhavadbhirityāha<span class="bold">nāpī</span>ti /
            nityatve jñānasya karaṇāsambhavāditi yāvat /
            arthabhedena jñānabhedo 'pi durvacaḥ saṃvidadvaitavādibhirityāha<span class="bold">na ce</span>ti // 92 //</p>
         
         
         <p class="bold">tataśca badhirāndhādeḥ śabdādigrahaṇaṃ bhavet /</p>
         
         <p class="bold">guruśiṣyādibhedaśca nirnimittaḥ prasajyate // 93 //</p>
         
         <p><span class="bold">( iti saṃvidaikyamatadūṣaṇena saṃvinnānātvopapādanam )</span> prakāśakasaṃvidaikyavāde laukikavaidikamaryādābhaṅgaprasaṅgamapyudbhāvayati<span class="bold">tataśce</span>ti /
            
            <p>
               nanu prakāśakasya caitanyasyaikatve 'pi cakṣurādiprasṛtayā'ntarakaraṇavṛttyā viṣayasambaddhayāvidyāvaraṇanivartana
               eva caitanyaṃ taṃ tamarthaṃ prakāśayatīti vyavasthā ghaṭata iti cet ; naitatsādhu
               ; vṛtterjaḍāyā avidyāvaraṇanivartakatvāyogāt /<br />
               tathātve vā tasyā evārthaprakāśakatvamapi bhavatu /<br />
               kimantargaḍunā caitanyenetyanyatra vistaraḥ /<br />
               tadgrāhyagrāhakabhedena jñānabhedo mantavya eveti bhāvaḥ // 93 //
               </p>
         </p>
         
         
         <p class="bold">nanu naḥ saṃvido bhinnaṃ sarvaṃ nāma na kiñcana /</p>
         
         <p class="bold">ataḥ sarvaṃ sadā bhāyādityakāṇḍe 'nujyate // 94 //</p>
         
         <p>sarvasya sarvadā bhānaprasaṅgaṃ siddhāntinodbhāvitamākṣipati paraḥ<span class="bold">nanu </span>iti /
            saṃvidbhinnasya sarvasya virahādevāsmanmate sarvaṃ sadā bhāyāditya sthānaṃ'nuyogo
            bhavatāmityarthaḥ // 94 //</p>
         
         
         <p class="bold">idamākhyāhi bhoḥ kiṃ nu nīlādirna prakāśate /</p>
         
         <p class="bold">prakāśamāno nīlādiḥ saṃvido vā na bhidyate // 95 //</p>
         
         <p>prativakti siddhāntī<span class="bold">idam</span>iti /
            kiṃ nīlādipratītireva nāstītyucyate, uta nīlādeḥ saṃvidabhinnatvena tatpratītiḥ saṃvitpratītirevābhimanyata
            ityarthaḥ // 95 //</p>
         
         
         <p class="bold">ādau pratītisubhago nirvāho lokavedayoḥ /</p>
         
         <p class="bold">yataḥ padapadārthādi na kiñcidavabhāsate // 96 //</p>
         
         <p>ādyaḥ kalpo na kalpata ityāha<span class="bold">ādā</span>viti /
            nānāpratītinihnive nānāpadapadārthapratītinirvāhyaḥ sarvo laukiko vaidikaśca vyavahāraḥ
            pratītisubhagaḥ-abādhitānubhavasiddhaḥ samyaṅ nirvyūḍho bhavedbhavadbhirityupālambhaḥ
            /
            <span class="bold">katham</span>iti śeṣapūraṇena vyākhyeyam // 96 //</p>
         
         
         <p class="bold">dvitīye saṃvido 'dvaitaṃ vyāhanyeta samīhitam /</p>
         
         <p class="bold">yadyayaṃ vividhākāraprapañcaḥ saṃvidātmakaḥ /</p>
         
         <p class="bold">sāpi saṃvittadātmeti yato nānā prasajyate // 97 //</p>
         
         <p>dvitīyaṃ dūṣayati<span class="bold">dvitīya </span>iti /
            
            <p>
               pratīyamānanānāprapañcaikye saṃvido nānātvaṃ prasajyata ityabhimatatadadvaitahānirityarthaḥ
               /<br />
               evaṃ vadato 'pasiddhāntaśceti hārdam // 97 //
               </p>
         </p>
         
         
         <p class="bold">nacāvidyāvilāsatvādbhedābhedānirūpaṇā /</p>
         
         <p class="bold">sā hi nyāyānapaspṛṣṭā jātuṣābharaṇāyate // 98 //</p>
         
         <p>atra śaṅkate <span class="bold">nace</span>ti /
            nīlādibhideti viśeṣyamadhyāhāryamatra /
            bhinnatvenābhinnatvena vā nirūpayitumaśakyatvaṃ ca tasyā avidyāvilāsatvāt bhedābhedayoranirūpaṇaṃ
            yasyā bhedābhedānirūpaṇā /
            āvidyāsya nīlādibhedasya mithyātvāt mithyārthe ca durghaṭatvasya bhūṣaṇatvādbhedābhedānirūpaṇopapattiḥ
            /
            upapattyananuvartitvādeva ca sarvaṃ sadā bhāyādityādyāpatterapyanavakāśa iti hṛdayam
            /
            pariharati<span class="bold">sā hī</span>ti /
            jatuno vikāro jātuṣam /
            <span class="bold">trapujatunoḥ ṣuk </span>ityaṇ ṣuk ca /
            
            <p>
               avidyā hi nyāyānalaspṛṣṭā jātuṣavanna jīvituṃ prabhavati /<br />
               tattadvilāsatvaṃ prapañcasya na setsyatitarāmityāśayaḥ // 98 //
               </p>
         </p>
         
         
         <p class="bold">tathāhi yadyavidyeyaṃ vidyābhāvātmikeṣyate /</p>
         
         <p class="bold">nirupākhyasvabhāvatvātsā na kiñcinniyacchati // 99 //</p>
         
         <p class="bold">arthāntaramavidyā cetsādhvī bhedānirūpaṇā /</p>
         
         <p class="bold">arthānarthāntaratvādivikalpo 'syā na yujyate /</p>
         
         <p class="bold">vidyātor'thāntaraṃ cāsāviti suvyāhṛtaṃ vacaḥ // 100 //</p>
         
         <p>nyāyaparāhatatvamevāvidyāyāḥ prapañcayati<span class="bold">tathāhī</span>tyādinā /
            atra vikalpaḥ-kiṃ vidyābhāvo 'vidyā, uta vidyābhinnaṃ bhāvāntaramiti /
            ādye dūṣaṇamāha<span class="bold">nirupākhye</span>ti /
            nirupākhyasvabhāvatvaṃ śūnyasvarūpatvam /
            tathā ca svayamevālabdhasattāvidyā kathaṃ prapañcavyavasthāpikā bhavedityākūtam /
            kalpāntaramanūdyadūṣayati<span class="bold">arthāntaram</span>iti /
            sādhvī-upapattyasahā, bhedānirūpaṇā-bhinnatvenābhinnatvena vāśakyanirūpaṇā cāvidyār'thāntaraṃ
            cedityanvayaḥ /
            atra svavāgvirodhamāha<span class="bold">arthānarthe</span>ti /
            suvyāhṛtamiti viparītalākṣaṇikam /
            arthānarthāntaratvādivikalpo 'syā na yujyataiti vacanaṃvidyātor'thāntaramasāviti ca
            vacanaṃ mitho viruddhamiti yāvat // 99 //100 //</p>
         
         
         <p class="bold">athārthāntarabhāvo 'pi tasyāste bhrāntikalpitaḥ /</p>
         
         <p class="bold">hantaivaṃ satyavidyaiva vidyā syātparamārthataḥ // 101 //</p>
         
         <p>avidyāyā arthāntaratvamapi kalpitameveti cettatrāha<span class="bold">athe</span>ti /
            bhedānirūpaṇe bhavadabhimatā vidyaiva syādavidyeti bhāvaḥ // 101 //</p>
         
         
         <p class="bold">kiñca śuddhājaḍā saṃvit , avidyeyaṃ tu nedṛśī /</p>
         
         <p class="bold">tatkena hetunā seyamanyaiva na nirūpyate // 102 //</p>
         
         <p>vastuto bhinnatvenaiva nirūpaṇamarhatyavidyetyāha<span class="bold">kiñce</span>ti /
            
            <p>
               tathā ca śuddhājaḍasaṃvidapekṣayā vikārāspadāśuddhajaḍāvidyāyā bheda eva paramārthataḥ
               kuto na nirūpyata ityarthaḥ /<br />
               tathā ca paramārthāvidyāvilāso bhedaḥ sarvo 'pi saṃvida ekasyā eva sakalārthaprakāśakatve
               sarvadā bhāseteti doṣastadavastha iti bhāvaḥ // 102 //
               </p>
         </p>
         
         
         <p class="bold">api ceyamavidyā te yadabhāvādirūpiṇī /</p>
         
         <p class="bold">sā vidyā kiṃ nu saṃvittirvedyaṃ vā veditāthavā // 103 //</p>
         
         
         <p>avidyāyā bhinnābhinnatvābhyāmanirvacanīyatvaṃ nirasya tasyāḥ svarūpānupapattimapyāha<span class="bold">apiceyam</span>iti /
            
            <p>
               vidyābhāvarūpā vidyābhinnarūpā vāvidyāstu /<br />
               tatra pratiyogibhūtā vidyā kiṃrūpeti vikalpanaṃ vimarśanārtham // 103 //
               </p>
         </p>
         
         
         <p class="bold">vedyatve veditṛtve ca nāsyāstābhyāṃ nivartanam /</p>
         
         <p class="bold">na hi jñānādṛte 'jñānamanyataste nivartate //</p>
         
         <p class="bold">saṃvideveti cettasyā nanu bhāvādasambhavaḥ // 104 //</p>
         
         <p>tatra vidyāyā vedyarūpatve veditṛsvarūpatve vā doṣamāha<span class="bold">vedyatve </span>iti /
            tayoravidyānivartakatvābhāvāttadrūpāyā vidyāyā apyavidyānivartakatvābhāvaprasaṅga
            ityarthaḥ /
            <span class="bold">te </span>ityasyāgre <span class="bold">mate </span>iti śeṣaḥ /
            saṃvittirūpatve doṣamāha<span class="bold">saṃvidevetī</span>ti /
            saṃvido nityasiddhatvātsarvagatatvācca tadabhāvarūpāvidyāyā asiddhireveti bhāvaḥ //
            104 //</p>
         
         
         <p class="bold">kiñceyaṃ tadviruddhā vā, na tasyāḥ kvāpi sambhavaḥ /</p>
         
         <p class="bold">yato 'khilaṃ jagadvyāptaṃ vidyayavādvitīyayā // 105 //</p>
         
         <p>vidyā saṃvit , tadviruddhāvidyetyatra dūṣaṇamāha<span class="bold">kiñceyam</span>iti /
            divākarakaravyāpte deśe divākare vā tadvirodhino 'ndhatamasasyeva vibhvyā saṃvidā
            vyāpte sarvatra saṃvidi vā nāvidyāyāḥ samāveśasambhava ityarthaḥ /
            vidyābhinnāvidyetyapi durvacamevādvaitavādibhiriti sūcyate <span class="bold">advitīyaye</span>tyanena // 105 //</p>
         
         
         <p class="bold">abhāvo 'nyo viruddho vā saṃvito 'pi yadīṣyate /</p>
         
         <p class="bold">tadānīṃ saṃvidadvaitapratijñāṃ dūratastyaja // 106 //</p>
         
         <p><span class="bold">( ityavidyāyāḥ svarūpānirvacanīyatvānupapattivarṇanam )</span> kalpatraye 'pi dūṣaṇamāha<span class="bold">abhāva </span>iti /
            saṃvidabhāvādirūpānādiravidyāsti cet , saṃvidevaikāstīti bhavadabhimatamadvaitaṃ na
            sidhyediti bhāvaḥ /
            nanu saṃvinmātraṃ paramārthasaditi paramārthaikyamevāsmākamabhimatam /
            
            <p>
               avidyāyā aparamārthatvena tadanāditve 'pi nāsmadabhimatādvaitoparodha iti cedatra
               bramaḥ-anāditvenopagamyamānāyā avidyāyāḥ kalpakadoṣāntarāyogenāpāramārthyāyogaḥ /<br />
               brahmaṇa eva tatkalpakadoṣatve durghaṭatvena hetvantarānapekṣatve vā muktāvapi tatprasaṅgaḥ
               /<br />
               anādibhāvasyātyantanāśāyogājjñānanivartyatvasyāpyayoga iti dik /<br />
               evamavidyāsvarūpānupapattiruktā // 106 //
               </p>
         </p>
         
         
         <p class="bold">kiñcāsau kasya ? jīvasya, ko jīvo yasya seti cet /</p>
         
         <p class="bold">nanvevamasamādhānamanyonyāśrayaṇaṃ bhavet // 107 //</p>
         
         <p class="bold">na te jīvādavidyā syāt , na ca jīvastayā vinā /</p>
         
         <p class="bold">na bījāṅkuratulyatvaṃ jīvotpatterayogataḥ // 108 //</p>
         
         <p>atha tasyā āśrayānupapattimāha<span class="bold">kiñcāsā</span>viti /
            na vidyate samādhānaṃ yasya tadasamādhānam - asamādheyam /
            avidyākalpito jīvabhāvaḥ, tasmin siddha evāvidyāsiddhiriti jīvāvidyāpakṣe paramate
            'nyonyāśrayo 'samādheyaḥ prasajatītyarthaḥ /
            asmanmate 'kalpitatvājjīvasya tatrāvidyopagame na doṣaḥ /
            kintu bhavatāmeveti dyotyate <span class="bold">te </span>iti nirdeśena /
            jīvādityasyāgre 'pi vināpadaṃ yojyam /
            narteiti vā pāṭhaḥ sambhāvyate /
            bījāṅkura nyāyena sa doṣaḥ parihārya ityatrāha<span class="bold">ne </span>ti /
            bījāṅkurapravāhe tvanyānyasya bījasyāṅkurasya cotpādyotpādakabhāvaḥ /
            naivaṃ prakṛte sambhavati /
            ekajīvasthāne 'nekajīvaprasaṅgājjīvānāmutpādavināśaprasaṅgāccetibhāvaḥ //107 //108
            //</p>
         
         
         <p class="bold">brahmaṇaścenna sarvajñaṃ kathaṃ tat baṃbhramīti te(bhoḥ) /</p>
         
         <p class="bold">avidyākṛtadehātmapratyayādhīnatā na te /</p>
         
         <p class="bold">brahmasarvajñabhāvasya, tatsvābhāvikatāśruteḥ // 109 //</p>
         
         <p>nanvastu tarhi brahmaivāśrayo 'vidyāyāḥ /
            tatrāha<span class="bold">brahmaṇa </span>iti /
            sarvaṃ sarvadā sarvathā yathāvasthitaṃ svataḥ sākṣātkurvatastasya nānāvidhabhrāntilakṣaṇāvidyāśrayatvaṃ
            viruddhatvānna sambhavatītyarthaḥ /
            brahma bambhramītīti te 'bhimataṃ kathaṃ ghaṭate ? tasya sarvajñatvena bhramāyogāditi
            bhāvaḥ /
            nanu saṃvinmātraṃ brahma /
            tasya sārvajñyamapyavidyākalpitaṃ mithyābhedaprapañcasadbhāvagocaraṃ bhrāntilakṣaṇaṃ
            mithyaivetyatrāha<span class="bold">avidyākṛte</span>ti /
            te ityasyāgre 'bhimateti śeṣaḥ /
            avidyāmūlāhaṅkāranibandhanatā ca brahmaniṣṭhasya sārvajñyasya na ghaṭate,<span class="bold">parāsya śaktirvividhaiva śrūyate svābhāvikī jñānabalakriyā ceti </span>tasyānanyopādhikatvaśravaṇādityarthaḥ /
            
            <p>
               brahmaṇaḥ svabhāvo 'vidyā, tanmūlatvātsvā- bhāvikatvamityarthakaraṇaṃ tūpahāsyam /<br />
               svabhāvasya duratikramatvātsadā brahmaṇo 'jñatvādanirmokṣaprasaṅgaśca tathāsatīti
               bodhyam // 109 //
               </p>
         </p>
         
         
         <p class="bold">bhedāvabhāsagarbhatvādatha sarvajñatā mṛṣā /</p>
         
         <p class="bold">tata evāmṛṣā kasmānna syācchabdāntarādivat // 110 //</p>
         
         <p>evamavidyākalpitatvaṃ nirasya sārvajñyasya bhedāvabhāsagarbhatvādayathārthatvamityapi
            nirasya ti<span class="bold">bhede</span>ti /
            athaśabdo yadyarthakaḥ /
            tata eva-bhedāvabhāsagarbhatvādeva /
            
            <p>
               amṛṣā yathārthaviṣayā /<br />
               pūrvottarārdhābhyāṃ pūrvottarapakṣapratipādanam /<br />
               bhedasya mithyātvamevāsiddham /<br />
               yena tadavabhāsakasyāyathārthatvaṃ midhyedityāśayaḥ // 110 //
               </p>
         </p>
         
         
         <p class="bold">yathā śabdāntarābhyāsasaṅkhyādāyāḥ śāstrabhedakāḥ /</p>
         
         <p class="bold">bhedāvabhāsagarbhāśca yathārthāḥ, tādṛśī na kim // 111 //</p>
         
         <p><span class="bold">śabdāntarādiva</span>dityuktameva vivṛṇoti<span class="bold">yathe</span>ti /
            
            <p>
               pūrvamīmāṃsāyāṃ śabdāntarābhyāsasaṅkhyāsaṃjñāguṇaprakaraṇāntaraiḥ karmabhedo nirūpyate
               /<br />
               te śabdāntarādayaḥ śāstrabhedakāḥ-tattadvidhivākyasya vibhinnavibhinnavidheyakatvena
               bhedavyavasthāpakāḥ bhedakapramāṇabhūtāstāntrikairmatāḥ, tanmūlā vidheyabhedapratyayāśca
               yathārthā eva yathā ; tathā sarvajñatāpi pāramārthikārthabhedagocarā yathārthaiva
               kiṃ na syādityarthaḥ // 111 //
               </p>
         </p>
         
         
         <p class="bold">sarvajñe nityamukte 'pi yadyajñānasya sambhavaḥ /</p>
         
         <p class="bold">tejasīva tamastasmānna nivarteta kenacit // 112 //</p>
         
         <p>parabrahmaṇi parameśvare svataḥ sarvajñe 'vidyāyā asambhava uktaḥ /
            tatra tadupagame bādhakaṃ cāha<span class="bold">sarvajña </span>iti /
            nityamuktasvabhāvatvātsarvajñatvācca bandhakāvidyāpratibhaṭe sarveśvara eva yadyavidyā
            vindeta padaṃ gabhastimālinīvāndhatamasaṃ tarhi na tasyā nivartakamanyatkiñcidapi
            sambhavedityanivṛttiprasaṅga ityarthaḥ /
            nanu tattvamasītivākyajanyāparokṣacinmātrabrahmātmaikyasākṣātkāreṇaivāvidyānivṛttiriti
            cet , naitatsādhu, vākyasyāparokṣajanakatvābhāvāt , śukādeḥ sākṣātkāreṇaivāvidyānivṛtteḥ
            saṃsāropalambhavirodhāt , ekajīvavādasya ca nirākariṣyamāṇatvāt /
            kiñca brahma svāvidyayā bambhramīti, jīvaḥ svavidyayā tadunmocayatīti viparītamidamadhyātmadarśanaṃ
            vedāntivikhyātānām /
            svarūpavyākriyaivaitanmatasya parākriyā /
            tathā cāmananti sma parāśarabhaṭṭapādāḥ
            <p class="bold">
               etadrāmāstraṃ dalayatu kalibrahmamīmāṃsakāṃśca jñaptirbrahmaitajjavaladapi nijāvidyayā
               bambhramīti /<br />
               tasya bhrāntiṃ tāṃ ślathayati jitādvaitavidyastu jīvo yadyaddṛśyaṃ tadvitathamiti
               ye jñāpayāñcakrurajñāḥ //
               </p>
            iti // 112 //</p>
         
         
         <p class="bold">pramāṇatvamadvaitavacasāmiti /</p>
         
         <p class="bold">niyāmakaṃ na paśyāmo nirbandhāttāvakādṛte // 113 //</p>
         
         <p>nanu bhedakapramāṇānāṃ sarvajñatvādivacanānāmapi vyāvahārikārthabhedagocarāṇāṃ vyāvahārikameva
            pramāṇyam /
            paramārthapramāṇatvaṃ tvadvaitavacasāmeva /
            paramārthastu paraṃ brahma nirviśeṣasaccinmātrameva /
            tatra jīveśvarādibhedo 'pyavidyayā vinānupapanna iti brahmāśritaiva sānāyatyā mantavyeti
            śaṅkate <span class="bold">sarvajñatvādī</span>ti /
            etaddūṣayati<span class="bold">niyāmakam</span>iti /
            tvatkalpitasaṅketabalena vinā naivaṃvidhavyavasthāyāṃ kiñcana pramāṇamasti /
            
            <p>
               śāstraṃ tu na tvaduktārthe pramāṇam /<br />
               tathāhi-dvaitādvaitaśrutyoḥ prakāranānātvaprakāryekatvaparatvānnanyatarasyāpi mithyārthakatvam
               /<br />
               sāmānādhikaraṇyaśrutīnāṃ ca sarvaśarīrakasarvātmabhūtabrahmaikyaparatvamiti na jīvabhāvādikalpikāvidyā
               brahmaṇyupagantavyeti ca hārdam /<br />
               vistṛtaṃ caitadākarādāviti viramyate // 113 //
               </p>
         </p>
         
         
         <p class="bold">
            āśrayapratiyogitve parasparavirodhinī /<br />
            kathaṃ vaikarasaṃ brahma saditi pratipadyate // 14 //
            </p>
         
         <p class="bold">pratyaktvenāśrayo brahmarūpeṇa pratiyogi cet /</p>
         
         <p class="bold">rūpabhedaḥ kutastyo 'yaṃ yadyavidyāprasādajaḥ /</p>
         
         <p class="bold">nanu sāpi tadāyattetyanyonyāśrayaṇaṃ punaḥ // 115 //</p>
         
         <p>brahmaṇo 'vidyāśrayatve dūṣaṇāntaraṃ cāha<span class="bold">āśraye</span>ti /
            pratiyogitvamatra viṣayatvarūpam /
            kartṛkarmabhāvavirodho yugapadekatraikasyābhipretaḥ /
            <span class="bold">parasparavirodhinī</span>ti /
            saditi sattāmātramekarasaṃ svaprakāśarūpaṃ brahma kathaṃ svaviṣayakāvidyāyatanaṃ bhavedākārabhedābhāvāditi
            bhāvaḥ /
            ākārabhedenāvirodhamāśaṅkate <span class="bold">pratyaktvene</span>ti /
            sanmātrameva brahma svaprakāśatvarūpeṇāhantvarūpeṇa vā pratyaktvenāśrayo 'vidyāyāḥ,
            brahmatvena viṣaya iti cedayaṃ rūpabhedaḥ kathamāyātastatra ? yadyavidyayā, anyonyāśrayaprasaṅgaḥ
            /
            svābhāviko 'yamiti tu na vaktuṃ śakyate saviśeṣatvabhiyā parairiti bhāvaḥ jīvāvidyāpakṣa
            ivātrāpyanyonyāśra iti punarityanena dyotyate // 114 //115 //</p>
         
         
         <p class="bold">avastutvādavidyāyāḥ .....(nedaṃ taddūṣaṇaṃ yadi) /</p>
         
         <p class="bold">vastuno dūṣaṇatvena tvayā kvedaṃ nirīkṣitam // 116 //</p>
         
         <p>atra śaṅkate <span class="bold">avastutvā</span>diti /
            aparamārthāvidyāyā durghaṭatvaṃ bhūṣaṇameva /
            nāto 'nyānyāśrayaṇaṃ doṣarūpamiti pūrvordhena śaṅkānuvādaḥ /
            pariharati<span class="bold">vastuna </span>iti /
            
            <p>
               vyāvahārika eva prapañce 'nyonyāśrayādirdeṣastatra tatra kathyate /<br />
               na tu paramārthe /<br />
               tasya vyavahārāgocaratvopagamāt /<br />
               tathā cāvidyāyāmapi sa doṣo bhavedevetyarthaḥ // 116 //
               </p>
         </p>
         
         
         <p class="bold">sasā.....uktārā ( svasādhyasya puraskārā ) ddoṣo 'nyonyasamāśrayaḥ /</p>
         
         <p class="bold">na vastutvādavastutvādityato nedamuttaram // 117 //</p>
         
         <p><span class="bold">sasā</span>iti /
            
            <p>
               atrāśuddhirgranthapātaśca vartate /<br />
               vastutvamavastutvaṃ vāprayojakam /<br />
               svasādhyasya-svādhīnasiddhikasyārthasya svasiddhau hetūkārādanyonyāśrayo doṣaḥ prasajyate
               /<br />
               ato 'vastutvādityuttaraṃ na samīcīnamityarthaḥ // 117 //
               </p>
         </p>
         
         
         <p class="bold">kiñcāvidyā na cet ... (vastu vyavahāryaṃ kathaṃ bhavet ) /</p>
         
         <p class="bold">nāpyavastviti co....... (ktau tu vastutvaṃ sidhyati dhruvam ) /</p>
         
         <p class="bold">samastena nañā vastu prathamaṃ yanniṣidhyate /</p>
         
         <p class="bold">pratiprasūtaṃ vyastena punastaditi vastutā // 120 //</p>
         
         <p class="bold">ato na vastu nā... (vastu na sadvācyaṃ na cāpyasat ) /</p>
         
         <p><span class="bold">( ityavidyāyā āśrayānupapattinirūpaṇam )</span> <span class="bold">kiñce</span>ti /
            atra katipaye ślokāvaluptabhūyoṃ'śakā upalabhyante 'śuddhibahulāśca /
            dṛśyamānaśakalānusandhānataḥ avidyāyā na vastutvaṃ nāpyavastutvamiti pakṣasya pratikṣepaḥ
            kṛto 'tretyunnayāmaḥ /
            yathāmati pūritaṃ śodhitaṃ cāsmābhirmūla eva ( ) cihnamadhye pradarśitamityanusandheyam
            // 118 //119 //120 //121 //</p>
         
         
         <p class="bold">kiñca prapañcanirvāhajananī yeyamāśritā /</p>
         
         <p class="bold">avidyā sā kimekaiva naikā vā tadidaṃ vada //</p>
         
         <p class="bold">tadāśrayaśca saṃsārī tathaiko naika eva vā // 122 //</p>
         
         <p>brahmaṇo 'vidyāśrayatve 'nupapattimuktvā jīvāvidyāpakṣa eva dūṣaṇāntaramāha<span class="bold">kiñce</span>tyādinā /
            avidyā ekā, utāho anekā, tadāśrayo jāvo 'pyeko 'neko veti vikalpaḥ // 122 //</p>
         
         
         <p class="bold">sā cedekā, tatassaikā śukasya brahmavidyayā /</p>
         
         <p class="bold">pūrvameva nirasteti vyarthaste muktaye śramaḥ // 123 //</p>
         
         <p><span class="bold">( ityavidyāyā ekānekatvavikalpa ekāvidyāpakṣadūṣaṇaṃ ca )</span> tatraikāvidyāpakṣe dūṣaṇamāha<span class="bold">sā ce</span>diti /
            
            <p>
               śuko mukto, vāmadevo mukta iti khalu śrautīprasiddhiḥ /<br />
               tathā ca śukasya brahmavidyayaiva prapañcaheturekāvidyā vinaṣṭeti prapañcānuvṛttiranupapannā
               /<br />
               bādhitānuvṛttipakṣe 'pi bhavādṛśānāmarvācīnānāṃ punarmuktyarthatattvajñānasampādanāyāso
               viphala eva /<br />
               bādhitaṃ hi svayameva nivartsyati kañcitkālamanuvartamānamapīti bhāvaḥ // 123 //
               </p>
         </p>
         
         
         <p class="bold">syānmataṃ naiva te santi vāmadevaśukādayaḥ /</p>
         
         <p class="bold">yadvidyayā nirastatvānnādyāvidyeti codyate // 124 //</p>
         
         <p class="bold">muktāmuktādibhedo hi kalpito madavidyayā /</p>
         
         <p class="bold">dṛśyatvānmāmakasvapnadṛśyabhedaprapañcavat // 125 //</p>
         
         <p class="bold">yatpunarbrahmavidyātasteṣāṃ muktirabhūditi /</p>
         
         <p class="bold">vākyaṃ tatsvāpnamuktyuktiyuktyā pratyūha(hya)tāmiti // 126 //</p>
         
         <p><span class="bold">( ityekāvidyākalpitaikajīvavādānuvādaḥ )</span> atraikajīvavādena paraḥ pratyavatiṣṭhate <span class="bold">syānmatam</span>iti /
            eka eva tu jīvaḥ /
            sa eva svāpnavatprapañcaṃ paśyati /
            svapnadṛśyapuruṣatulyāḥ śukādayaḥ /
            tanmuktivacanamapi svāpnadevadattamuktivacanatulyamapramāṇameva /
            tasya tattvasākṣātkārata evāvidyānivṛttirbhaviteti samuditāśayaḥ /
            ahamevokto jīvo mūlāvidyākalpitaḥ /
            madīyatūlāvidyākalpitāstvanye jīvāḥ /
            muktāmuktādibhedo 'pyevambhūta eveti<span class="bold">madavidyaye</span>tyanenābhipretam /
            pratyūhatāmiti pāṭhe tadvacanaṃ karma, svāpnamuktyuktiyuktibalena siddhaṃ pratyanumānaṃ
            pratyūhatāṃ bādhatāmityarthaḥ /
            pratyūhyatāmiti pāṭhaḥ sambhāvyate /
            tatra ca tadvacanaṃ niruktayuktyā pratirudhyatāmityarthaḥ /
            <span class="bold">svāpnamityuktiyuktā </span>iti prācīnamudritapāṭhastu na śuddhaḥ // 124 //125 //126 //</p>
         
         
         <p class="bold">nanvīdṛśānumānena svāvidyāparikalpitam /</p>
         
         <p class="bold">prapañcaṃ sādhayatya(nna)nyaḥ kathaṃ pratyucyate tvayā // 127 //</p>
         
         <p class="bold">tvadavidyānimittatve yo hetuste vivakṣitaḥ /</p>
         
         <p class="bold">sa eva hetustasyāpi bhavetsarvajñasiddhivat // 128 //</p>
         
         <p>pratikṣipati vādamenaṃ<span class="bold">nanvīdṛśe</span>ti /
            svāvidyāparikalpitatvaṃ tava prapañcasya ca sādhayannanyastulyanayena tvayā kathaṃ
            pratikṣepya ityarthaḥ /
            tadīyānumānasyāprayojakatvaṃ cettulyaṃ tattvadanumāne 'pīti bhāvaḥ /
            <span class="bold">sarvajñasiddhiva</span>diti /
            
            <p class="bold">
               sugato yadi sarvajñaḥ kapilo neti kā pramā /<br />
               ubhau ca yadi sarvajñau buddhibhedaḥ kathaṃ tayoḥ //
               </p>
            iti nyāyena parasparavirodhādubhayamapi paramārthato na sidhyatīti yāvat /
            yadvā sarveṣāṃ jñānā jīvānāmaikyasya siddhirivānyasya sarvasyaikāvidyākalpitatvasyāpi
            siddhirna setsyati /
            sādhakatvābhimatasyābhāsatvāditi bhāvaḥ // 127 // 128 //</p>
         
         
         <p class="bold">ityanyonyaviruddhoktivyāhate bhavatāṃ mate /</p>
         
         <p class="bold">mukhamastīti yatkiñcitpralapanniva lakṣyase // 129 //</p>
         
         <p>parihasati paramataṃ<span class="bold">ityanyonyeti /</span></p>
         
         
         <p>tvamanyān bādhase tvadīyān , tvāṃ cānye tvadīyā eveti sundopasundanyāyaparāhataṃ yuṣmanmatamiti
            bhāvaḥ // 129 //</p>
         
         
         <p class="bold">yathā ca svāpnamuktyuktisadṛśī tadvimuktigīḥ /</p>
         
         <p class="bold">tathaiva bhavato 'pīti vyartho mokṣāya te śramaḥ // 130 //</p>
         
         <p>prakārāntareṇāpi vāde 'smin dūṣaṇamāha<span class="bold">yathe</span>ti /
            
            <p>
               tadvimuktigīḥ - śukādermuktivāṇī /<br />
               śukādibhirapyanadhigatā muktiryuṣyābhiḥ prāpyetyasambhavam /<br />
               svāpnakalpaiva sā bhavantyapi /<br />
               tadvṛthā prayāso yuṣmākamityarthaḥ // 130 //
               </p>
         </p>
         
         
         <p class="bold">
            yathā teṣāmabhūtaiva purastādātmavidyayā /<br />
            muktirbhūtocyate tadvatparastādātmavidyayā // 131 //
            </p>
         
         <p class="bold">abhāvinyeva sā mithyā bhāvinītyapadiśyatām /</p>
         
         <p class="bold">santi ca svapnadṛṣṭāni dṛṣṭāntavacanāni te // 132 //</p>
         
         <p>muktyarthaprayāsaṃ parityajya muktirna bhavitetyeva sādhayatetyāha<span class="bold">yathe</span>ti /
            yathādhyātmavidyayā śukādīnāṃ bhūtaiva muktirabhūtetyucyate, tathā bhavatāṃ tataḥ
            paścādbhāvinyapi sā mithyā, na bhāvinyeva vastuta ityucyatāmityarthaḥ /
            sāmarthyābhāvinītiprācīnamudritapāṭhastu na samanvitaḥ /
            nanu madīyatattvajñānaniṣpadyamānamuktimithyātvaṃ kathamityatrāha<span class="bold">santī</span>ti /
            bhavadīyaṃ tattvajñānaṃ nāvidyānivartakaṃ tattvajñānatvāt , svāpnatattvajñānavaditi
            hi suvacaṃ bhavadupadarśitadiśaiveti bhāvaḥ // 131 //132 //</p>
         
         
         <p class="bold">nanu nedamaniṣṭaṃ me yanmuktirna bhaviṣyati /</p>
         
         <p class="bold">ātmano nityamuktatvānnityasiddhaiva sā yataḥ // 133 //</p>
         
         <p>mukterabhāvitvaprasaṅgo 'smākamiṣṭa eveti śaṅkate <span class="bold">nanu nedam</span>iti /
            sā-muktiḥ //133 //</p>
         
         
         <p class="bold">tadidaṃ śāntikarmādau vetālāvāhanaṃ bhavet /</p>
         
         <p class="bold">yenaivaṃ sutarāṃ vyartho brahmavidyārjanaśramaḥ // 134 //</p>
         
         <p>parihāsamukhena pariharati<span class="bold">tadidam</span>iti /
            bhavatpravṛttiviruddhaṃ bhavadīyaṃ muktyabhāvitvasādhanamiti bhāvaḥ // 134 //</p>
         
         
         <p class="bold">avidyāpratibaddhatvādatha sā nityasatyapi /</p>
         
         <p class="bold">asatīveti tadvyaktirvidyāphalamupeyate // 135 //</p>
         
         <p class="bold">hastasthameva hemādi vismṛtaṃ mṛgyate yathā /</p>
         
         <p class="bold">yathā tadeva hastasthamavagamyopaśāmyati // 136 //</p>
         
         <p class="bold">tathaiva nityasiddhātmasvarūpānavabodhataḥ /</p>
         
         <p class="bold">saṃsāriṇastathābhāvo vyajyate brahmavidyayā // 137 //</p>
         
         <p>atra parihāraṃ śaṅkate paraḥ<span class="bold">avidye</span>ti /
            ayaṃ bhāvaḥ - yadyapi muktirnityasiddhā brahmavidyayā notpādyā, athāpyavidyāpratibaddhāyāstirobhūtāyāstasyā
            abhivyaktyartha eva saphale brahmavidyāpariśramaḥ, sata evāprakāśamānatvenāsata iva
            sthitasyābhivyaktyarthaḥ prayatno yathā loke saphalo dṛṣṭastatheti // 135 //136 //137
            //</p>
         
         
         <p class="bold">hanta keyamabhivyaktiryā vidyāphalamiṣyate /</p>
         
         <p class="bold">svaprakāśasya ciddhātoryā svarūpapade sthitā // 138 //</p>
         
         <p class="bold">saṃvit kiṃ saiva kiṃ vāhaṃ brahmāsmītīti kīdṛśī /</p>
         
         <p class="bold">yadi svarūpasaṃvit sā, nityaiveti na tatphalam // 139 //</p>
         
         <p>atra yadyapyekāvidyāpakṣe śukasya brahmavidyayaivāvidyāpratibandhanivṛtteranyadīyaprayatnavaiphalyaṃ
            sthitam /
            athāpi dūṣaṇāntaramāha<span class="bold">hante</span>tyādinā /
            nānāvidyāpakṣasādhāraṇamidam /
            kimitarānapekṣaprakāśaikarūpasya cittattvasya svarūpameva vidyāsādhyābhiniṣpattiḥ,
            pratyutāhaṃ brahmāsmīti vṛttidhīḥ sākṣātkārarūpetyarthaḥ /
            brahmāsmītītyasyāgre vṛttidhīrityāhāryam /
            iti kīdṛśī-ityevaṃ jijñāsitaprakārābrahmāsmītīti vṛttidhīriti vā pāṭhaḥ syāt /
            apara itikāro vikalpasamāptau /
            ādye kalpe dūṣaṇamucyate <span class="bold">yadī</span>tyardhena // 138 //139 //</p>
         
         
         <p class="bold">atha brahmāhamasmīti saṃvittirvyaktiriṣyate /</p>
         
         <p class="bold">nanu te brahmavidyā sā saiva tasyāḥ phalaṃ katham // 140 //</p>
         
         <p>dvitīye dūṣaṇamucyate <span class="bold">athe</span>ti /
            
            <p>
               saṃvittiḥ - sākṣātkāraḥ /<br />
               na hi brahmavidyāsādhyaṃ prakāśāntaraṃ muktau bhavateṣyate /<br />
               tatsaiva tasyāḥ phalamiti vaktavyam /<br />
               tanna saṃbhavīti bhāvaḥ // 140 //
               </p>
         </p>
         
         
         <p class="bold">kiñca sā tattvamasyādivākyajanyā bhavanmate /</p>
         
         <p class="bold">utpattimatyanityeti muktasyāpi bhayaṃ bhavet // 141 //</p>
         
         <p>atra kalpe dūṣaṇāntaraṃ cāha<span class="bold">kiñce</span>ti /
            nityaśuddhabuddhamuktātmasvabhāvasyābhivyaktirvṛttirūpā cettasyā utpādavināśayogitvāttannivṛttau
            punaravidyā samunmiṣediti saṃsṛtibhayānativṛttiprasaṅga ityarthaḥ /
            
            <p>
               nanu pūrvāvidyāṃ vināśya vidyā svayamapi naśyati /<br />
               avidyānivṛttyā ca na punarbhavaprasaṅga iti cet ; atra brūmaḥ - anādibhāvasya nāśāyogāt
               tattvasākṣātkāreṇāvidyāyā nātyantikocchedaḥ śakyakriyaḥ /<br />
               sāvaśeṣocchede tu sūkṣmarūpeṇāvasthitāyāstasyā abhivyakternivṛttau punaḥ sthūlatayonmeṣaprasaṅgaḥ
               /<br />
               na cānādibhāvarūpāyā api mithyātvādeva ātyantikocchedaḥ kriyate vidyayeti vācyam ,
               tanmithyātva eva vigānāt ; yukterābhāsatvācchāstrasya cānyaparyāyāditi dikū // 141
               //
               </p>
         </p>
         
         
         <p class="bold">api ca vyavahārajñāḥ sati puṣkalakāraṇe /</p>
         
         <p class="bold">kāryaṃ na jāyate yena tamāhuḥ pratibandhakam // 142 //</p>
         
         <p class="bold">iha kiṃ tadyadutpattumupakrāntaṃ svahetutaḥ /</p>
         
         <p class="bold">avidyāpratibaddhatvādutpattiṃ na prapadyate // 143 //</p>
         
         <p class="bold">na muktirnityasiddhatvāt , na brahmāsmītidhīrapi /</p>
         
         <p class="bold">na hi brahmāya(ha)masmīti saṃvitpuṣkalakāraṇam /</p>
         
         <p class="bold">saṃsāriṇastadāstīti kathaṃ sā pratibadhyate // 144 //</p>
         
         <p class="bold">yataḥ sā kāraṇābhāvādidānīṃ nopajāyate /</p>
         
         <p class="bold">na punaḥ pratibaddhatvādasthāne tena tadvacaḥ // 145 //</p>
         
         <p><span class="bold">( ityekajīvavāde muktyarthapravṛttivaiyarthyādinirūpaṇam )</span> athāvidyāyāḥ nityamuktabhāvavyaktipratibandhakatvavacanamapi pareṣāmanupapannamityāha<span class="bold">apice</span>ti /
            sati puṣkalakāraṇe kāryotpattervighaṭakatvaṃ hi pratibandhakatvam /
            mukteraniṣpādyatvāttatpratibandhakatvamavidyāyā na ghaṭate /
            saṃsāriṇaśca viṣayaprāvaṇyadasāyāṃ tattvasākṣātkārapuṣkalakāraṇasampattetevāsiddhyā
            tadanudaya iti na tatrāpi pratibandhakatvaṃ tasyā ghaṭata ityarthaḥ /
            saṃvidaḥ puṣkalakāraṇamiti tatpuruṣaḥ /
            siddhānte tu vidyāprāgabhāvarūpāyā avidyāyā na vidyāpratibandhakatvam /
            karmaṇastu vidyānutpattiprayojakasya niṣkāmakarmabhirnirāse svakāraṇādvidyāniṣpattiḥ
            /
            vidyāmāhātmyācca bandhakakarmanivṛttau karmaṇā saṅkucitaprasaraṇasya svābhāvikamasaṅkucitaṃ
            prasaraṇaṃ dharmabhūtajñānasya sadā muktāviti viśeṣo bodhyaḥ /
            atra pare pratyavatiṣṭheran - nanvasmanmate 'pi vastutattvāviśadaprakāśakarī nānābhramaheturavidyānādiriṣyate
            /
            vidyayā tannivṛttau ca svābhāviko viśadāvabhāsaḥ /
            viśadaprakāśapratirodhakaratvādeva ca pratibandhakatvavācoyuktistasyā iti /
            tān prati brūmaḥ-viśadaprakāśapratirodhakatvaṃ kintadutpattinirodhakatvam , utāho
            tannivṛttikaratvam /
            brahmasvarūpabhinnatve viśadaprakāśasya brahmaṇaḥ saviśeṣatvaprasaṅgāttadabhinnatve
            vācye 'nutpādyatvādeva tasya tatpratirodhakatvāyogānnādyaḥ kalpaḥ /
            dvitīye ca brahmasvarūpasyaiva nivṛttiprasaṅgaḥ /
            vaiśadyameva nivartate, prakāśastvanuvartata iti ca nirviśeṣavādinā vaktuṃ na śakyate
            /
            kiñca viśadaprakāśapratirodhikāyāṃ satyāmavidyāyāṃ kathaṃ sākṣātkāro bhavet ? so 'pyaviśadaścetprāthamikaśrāvaṇajñānasyevāvidyānivartakatvāyogaḥ
            /
            kiñcāvidyānivṛttau viśadasākṣātkāraḥ, tenaiva cāvidyānivṛttirityanyonyāśrayaḥ /
            kiñcāvidyānivṛttyanantarabāvino viśadānubhavasya prāgasattve mukteranityatvam , sattve
            ca saṃsārānupapattiḥ saṃsārānupapattiḥ prasajyate /
            naca nivṛttāvidyatvameva svarūpaprakāśasya svarūpaprakāśasya vaiśadyamiti vācyam ,
            svaprakāśamātravapuṣi sadā vidyotamāne nirviśeṣe cinmātre brahmaṇi avidyānvayāyogātpragapi
            vaiśadyasyaivopagantavyatvāt /
            durghaṭatvāttatra padamañcatyavidyeti cettarhi tata eva muktāvapyavidyānvayaprasaktiriti
            muktasyāpi bhayaṃ bhavedeveti // 142 //143 //144 //145 //</p>
         
         
         <p class="bold">kiñcaiko jīva ityetadvastusthityā na yujyate /</p>
         
         <p class="bold">avidyātatsamāśleṣajīvatvādī mṛṣā hi te // 146 //</p>
         
         <p>ekajīvavāde dūṣaṇānyuktāni /
            atha tasyopalambhabādhitatvamāha<span class="bold">kiñcaika </span>iti /
            
            <p>
               eko vā jīvaḥ paramārthoneṣyate /<br />
               mithyāvidyākalpitatvena jīvabhāvasya mithyātvāt /<br />
               tathā ca mithyābhūtasyaikasyānekasya vā jīvasyopagame na viśeṣo vinābhiniveśādityarthaḥ
               // 146 //
               </p>
         </p>
         
         
         <p class="bold">prātibhāsikamekatvaṃ pratibhāsaparāhatam /</p>
         
         <p class="bold">yato naḥ pratibhāsante saṃsarantaḥ sahasraśaḥ // 147 //</p>
         
         <p>eko jīva iti kimekasyaiva pratibhāsādupagamyate, āhosvinnānātvena bhāsamānasyāpi tasya
            yuktyaikatvaṃ niṣkṛṣyata iti vikalpamabhipretyādyaṃ kalpaṃ dūṣayati<span class="bold">prādibhāsikam</span>iti /
            spaṣṭor'thaḥ // 147 //</p>
         
         
         <p class="bold">āsaṃsārasamucchedaṃ vyavahārāśca tatkṛtāḥ /</p>
         
         <p class="bold">abādhitāḥ pratīyante svapnavṛttavilakṣaṇāḥ // 148 //</p>
         
         <p>nānājīvabhānasya na vyavahāhakāla eva bādhyatvaṃ śuktirūpyāderivetyāha<span class="bold">āsaṃsāre</span>ti /
            tatkṛtāḥ-jīvabhedaprayojyāḥ /
            svapnavṛttavilakṣaṇāḥ-svāpnārthavyavahāravilakṣaṇāḥ /
            ayamāśayaḥ-yathā svāpnārthavyavahārāṇāṃ svapna evāsattvaṃ pāścātyabādhānniścīyate
            vyavahāradaśāyāmeva, naivaṃ tadaiva jīvabhedaprayuktavyavahārabhedānāṃ bādho niścitaḥ
            /
            kintvanyajīvakṛtasyopakārasyāpakārasya vā sattvapratītyaiva āprājñādābālagopālaṃ tadanuguṇapravṛttisaṃrambho
            dṛśyate 'nuvartamāna āpralayāt /
            vyavahārakāle 'bādhyatvācca jīvabhedasya vyāvahārikatvameva paraprakriyayāpi, na prātibhāsikatvam
            /
            jīvabhedomithyā pratibhāsamānatvātsvāpnapuṃbhedavadityanumānaṃ ca vyavahāradaśābādhyatvena
            sopādhikam /
            tathā ca sūtraṃ<span class="bold">vaidharmyācca na svapnādiva</span>ditīti // 148 //</p>
         
         
         <p class="bold">tena yauktikamekatvamapi yuktiparāhatam /</p>
         
         <p class="bold">pravṛttibhedānumitā viruddhamitivṛttayaḥ /</p>
         
         <p class="bold">tattatsvātmavadanye 'pi dehino 'śakyanihnavāḥ // 149 //</p>
         
         <p>uktenaiva hetunā yauktikaikatvaniṣkarṣamapi nirākaroti<span class="bold">tene</span>ti /
            tena-jīvabhedasya vyavahārakālābādhena /
            sarve jīvā ahameva jīvatvādahamiva, sarvāṇi śarīrāṇi mayaivātmavanti śarīratvāt maccharīravaditi
            jīvaikyayuktirjīvabhedasādhakayuktiparāhatetyarthaḥ /
            jīvabhedayukteḥ prābalyaṃ ca vyavahārābhādhyaviṣayatvādupalambhānuguṇyācceti bodhyam
            /
            nanu kā sā jīvanānātvayuktiḥ ? tāmāha<span class="bold">pravṛttibhede</span>ti /
            
            <p>
               tattaddehagatavilakṣaṇapravṛttibhedānumitāḥ tattadanuguṇaviruddhajñānasaṅkalpaprayatnavanto
               'nye dehino 'pi sa sa svātmeva svaśarīrapravṛttyanuguṇajñānādimān pratyātmasiddho
               na nihnotu śakyante ityarthaḥ /<br />
               mitivṛttigrahaṇaṃ saṅkalpasyāpyupalakṣaṇam /<br />
               paraśarīrāṇisātmakāni ceṣṭāvattvāt svaśarīravaditi sātmakatve 'numite tadātmanāṃ svātmabhedaḥ
               pariśeṣāt sidhyati, paraśarīrapravṛttihetubhūtasaṅkalpaprayatnasya svāsamavetatve
               sati guṇatvātsvabhinnasamavetatvānumānāt /<br />
               svāsamavetatvaṃ ca tasya svasya tadā bhinnasaṅkalpapravṛttimattvādeva suniśceyamiti
               bodhyam // 149 //
               </p>
         </p>
         
         
         <p class="bold">yathānumeyādvahnyādera(rā)numānā vilakṣaṇāḥ /</p>
         
         <p class="bold">pratyakṣaṃ te (kṣyante)tathānyebhyo jīvebhyo na pṛthak katham // 150 //</p>
         
         <p>sādhyānāṃ parātmanāṃ nidarśanībhūtasvātmabhinnatve nidarśanaṃ pradarśayati<span class="bold">yathe</span>ti /
            
            <p>
               ānumānāḥ anumānaprayojakāḥ sapakṣadṛṣṭāḥ vahnayo 'numeyātparvatīyavahneryathā bhinnāḥ
               vyāptigrahaṇakāle 'dhyakṣitāḥ, tathānumeyebhyaḥ paradehasthātmabhyaḥ śarīrapravṛtticetanasahkalpaprayatnapūrvakatvavyāptigrahakāle
               gṛhītaṃ tvadīyātmasvarūpaṃ tvaccharīrapravṛttihetusaṅkalpādimadbhinnatvena kuto na
               pratyakṣam ? api tu pratyakṣameveti yāvat /<br />
               jīvānāmaikyasādhanaṃ vahnīnāmaikyasādhanavadaprayojakamupalambhabādhitaṃ ceti hārdam
               // 150 //
               </p>
         </p>
         
         
         <p class="bold">na ceñceṣṭāviśeṣeṇa paro boddhānumīyate /</p>
         
         <p class="bold">vyavahāro 'valupyeta sarvo laukikavaidikaḥ // 151 //</p>
         
         <p>parātmasu sādhakamuktam /
            tadanupagame bādhakamapyāha<span class="bold">na ce</span>diti /
            
            <p>
               paradeheṣu parātmanaśceṣṭāviśeṣairanukūlapratikūlodāsīnānūhitvaiva hi tattadanuguṇā
               vyavahārāḥ dṛṣṭā loke, jīvabhedaprayuktā eva cādhikāryanadhikārivibhāgādivyavahārāḥ
               śāstrīyā dṛṣṭāḥ /<br />
               teṣāmuparodhaḥ prasajyate jīvabhedānupagama iti bhāvaḥ // 151 //
               </p>
         </p>
         
         
         <p class="bold">na caupādhikabhedena meyamātṛvibhāgadhīḥ /</p>
         
         <p class="bold">svaśarīre 'pi tatprapteḥ śiraḥpāṇyādibhedataḥ // 152 //</p>
         
         <p>nanu saṃvinmātramekameva nānopādhiyogānnānājīvatayā bhāti /
            aupādhikajīvabhedaprayukta eva vyavahārabhedaḥ, svabhāvāsaṅkaraśca /
            upādhibhedo 'pi kalpita tavetyāśaṅkāmanūtyā pariharati<span class="bold">na caupādhike</span>ti /
            
            <p>
               meyavibhāganirdeśo nidarśanārthaḥ prāsaṅgikaḥ /<br />
               aupādhikabhedena vyavasthopagame śiraḥpāṇipādopādhibhedenāpi tattadavacchinnacito
               bhedaprasaṅgaḥ /<br />
               tathā ca pāde me vedanā, śirasi sukhamityādipratisandhānānupattiriti yāvat // 152
               //
               </p>
         </p>
         
         
         <p class="bold">ta(ya)thā tatra śiraḥpāṇipādādau vedanodaye /</p>
         
         <p class="bold">anusandhānamekatve, tathā sarvatra te bhavet // 153 //</p>
         
         <p>nanūpādhibhede 'pyabhedāccitaḥ pratisandhānamiti cettatrāha<span class="bold">tathe</span>ti /
            tathetyaniṣṭasamuccayārthaḥ /
            yatheti vā syāt /
            vastutaḥ sarvaśarīreṣu cita aikyātsarvagatasukhādipratisandhānaprasaṅga ityarthaḥ
            /
            na ca śarīrabhedasyai vātmabhedakatvam , nanu karacaraṇādibhedasyeti vācyam , saubharyādau
            śarīrabhede 'pi pratisandhānasya dṛṣṭatvāttasyāpi bhedakatvāyogāt /
            
            <p>
               naca tattatpuruṣīyakarmādhīnadehasyaiva tattadbhogāvacchedaktvamiti vyavasthā /<br />
               saubharyāderyugapannānādehayogo 'pi taktarmakṛta eva /<br />
               natvasmadādestatheti vācyam , aupādhikātmabhedavāde pratikarmavyavasthāyā api durghaṭatvāt
               ; upādhestadīyatvaṃ tatkarmaṇā, upādhivyavasthayaiva ca tatkarmavyavasthitiriti parasparāśrayācceti
               dik /<br />
               ato jīvabhedenaiva vāstavena bhogādisāṅkaryaṃ parihāryamityāśayaḥ // 153 //
               </p>
         </p>
         
         
         <p class="bold">prāyaṇānnarakakleśāt prasūtivyasanādapi /</p>
         
         <p class="bold">cirātivṛttāḥ prāgjanmabhogā na smṛtigocarāḥ // 154 //</p>
         
         <p>nanu śarīrabhede 'pyātmaikyātpratisandhāne janmāntare 'nubhūtasyāpi janmāntare pratisandhānaṃ
            syādityatrāha<span class="bold">prāyaṇā</span>diti /
            prabaladuḥkhānubhavasya saṃskārapramoṣakatvaṃ dṛṣṭaṃ loke prabalajvarādyarditasyādhītavismaraṇādinā
            /
            
            <p>
               janmabhede ca maraṇanarakagarbhavāsajanmakālaprabhavakleśabāhulyena saṃskāravināśātpūrvajanmānubhūtasmaraṇaṃ
               janmāntare ca jāyata ityarthaḥ /<br />
               kāladairghyasyāpi saṃskārapramoṣakatvamabhipretyoktaṃñcirātivṛttā iti /<br />
               jīvanādṛṣṭabalāttu saṃskāraviśeṣasyāvinaṣṭatvaṃ jātamātra udbhūtatvaṃ ca kalpyate
               /<br />
               keṣāñcittu puṇyātiśayena saṃskārāpramoṣātpūrvajanmādyavismaraṇamapi lokaśāstrasampratipannameveti
               bodhyam // 154 //
               </p>
         </p>
         
         
         <p class="bold">yugapajjāyamāneṣu ...... (sukhadukhādiṣu sphuṭaḥ) /</p>
         
         <p class="bold">āśrayāsaṅkarastatra kathamaikārthyavibhramaḥ // 155 //</p>
         
         <p><span class="bold">( ityekāvidyākalpitaikajīvavādanirāsaḥ )</span> <span class="bold">yugapa</span>diti /
            
            <p>
               ekakṣaṇa eva jāyamāneṣu nānāsukhaduḥkhānubhaveṣu kāladairghyādisaṃskārapramoṣakavirahe
               'pi asmaraṇādi ātmanāmasaṅkarāt anakyādeva vyavasthāpyam /<br />
               tathā caikātmyadhiyo bhrāntirūpāyā api nodayāvasaraḥ, ātmabhedasyaiva sphuṭapratibhānāditibhāvaḥ
               /<br />
               ekamekāvidyākalpitaikajīvavāde dūṣaṇāni prapañcitāni // 155 //
               </p>
         </p>
         
         
         <p class="bold">na ca prātisvikāvidyākalpitasvasvadṛśyakaiḥ /</p>
         
         <p class="bold">jīvairanekairapyeṣā lokayātropapadyate // 156 //</p>
         
         <p class="bold">paravārtānabhijñāste svasvasvapnekadarśinaḥ /</p>
         
         <p class="bold">kathaṃ pravartayeyustāṃ saṅgādyekanibandhanām // 157 //</p>
         
         <p>nānāvidyākalpitanānājīvavādamapi dūṣayati<span class="bold">na ce</span>ti /
            avidyākalpitāścito nānājīṃvabhedāḥ /
            te ca svasvāvidyākalpitaṃ padārthajātaṃ paśyanti pṛthak pṛthak svapna iva /
            vyāvahārikā anye jīvā anyena na jñāyante /
            svena dṛśyā jīvāstu svāpnavatprātibhāsikā evetyetatpakṣasāraḥ /
            atra cānyaṃ jīvaṃ tadguṇadoṣādi vā vyāvahārikamanyo jīvastathābhūto na jānāti cettarhi
            tatsamāgamādiprasaṅgābhāvāt sahānubhūtayaikasādhyo 'nuvṛtto lokavyavahāraḥ kathaṃ
            nirvartyetetyarthaḥ /
            svāvidyākalpitameva paśyantītyuktyā paravārtānabhijñatvaṃ-vyāvahārikajīvāntaravṛttānabhijñatvaṃ
            sidhyati /
            na hi te jīvāntarāvidyākalpitāḥ /
            kintu mūlāvidyākalpitā eva /
            lokavyavahāro 'pi prātibhāsika eveti cettarhi ekajīvavādonmeṣaḥ /
            tatra ca doṣa ukta eveti hārdam // 156 //157 //</p>
         
         
         <p class="bold">kiñca svayaṃprakāśatvavibhutvaikatvanityatāḥ /</p>
         
         <p class="bold">tvadabhyupetā bādheran saṃvidaste 'dvitīyatām // 158 //</p>
         
         <p>saṃvinmātre 'vidyākalpito meyamātṛbheda iti paramataṃ vistareṇa pratikṣiptametāvatā
            /
            atha saṃvidi parābhimataṃ nirviśeṣatvaṃ pratikṣipati<span class="bold">kiñce</span>tyādinā /
            
            <p>
               te ityasyāgre matāmiti śeṣaḥ /<br />
               bhavadabhimataireva dharmaiḥ saviśeṣatvaṃ saṃvidaḥ prasajyata iti bhāvaḥ // 158 //
               </p>
         </p>
         
         
         <p class="bold">saṃvideva na te dharmāḥ, siddhāyāmapi saṃvidi /</p>
         
         <p class="bold">vivādadarśanātteṣu ; tadrūpāṇāṃ ca bhedataḥ // 159 //</p>
         
         <p>svarūpābhedātteṣāṃ na saṃvidaḥ sadharmatvamiti śaṅkāmanūdya nirācaṣṭe<span class="bold">saṃvideve</span>ti /
            
            <p>
               sampratipanne 'pi saṃvitsvarūpe tannityatvavibhutvaikatvasvaprakāśatvādau bauddhanaiyāyikamīmāṃsakādīnāṃ
               vivādāt svarūpabhedācca teṣāṃ dharmāṇāṃ saṃvitto na saṃpratipannasaṃvidabhinnatvaṃ
               teṣāṃ yujyata ityarthaḥ /<br />
               svarūpabhedaścātmasiddhau nirūpito 'nusandheyaḥ // 159 //
               </p>
         </p>
         
         
         <p class="bold">na ca te bhrāntisiddhāste yenādvaitāvirodhinaḥ /</p>
         
         <p class="bold">tattvāvedakavedāntavākyasiddhā hi te guṇāḥ // 160 //</p>
         
         <p>nanvevamapi teṣāmaparamārthatvātparamārthadvitīyarāhityaṃ surakṣitameveti cettatrāha<span class="bold">na ca te </span>iti /
            tavāpi tattvedamparaśrutyantasiddhāste dharmāssaṃvido nityatvādaya ityeva matam /
            tattaiḥ saviśeṣatvaṃ durvāram /
            teṣāṃ bādhe tulyanayena saṃvido 'pi bādhaḥ syāditi dyotyate <span class="bold">tattvāvedake</span>tyādinā // 160 //</p>
         
         
         <p class="bold">ānandasvaprakāśatvanityatvamahimādyatha /</p>
         
         <p class="bold">brahmasvarūpameveṣṭaṃ, tatrāpīdaṃ vivicyatām // 161 //</p>
         
         <p>brahmasvarūpābhedasyaiva taddharmeṣu parābhimatatvāttatra prākārāntareṇāpi dūṣaṇamāha<span class="bold">ānande</span>ti /
            ānandaśabdo bhāvapradhānaḥ /
            
            <p>
               mahimā-vibhutvam /<br />
               ādipadādekatvādi grāhyam /<br />
               atheti yadyarthakam /<br />
               avyayānāmanekārthatvāt // 161 //
               </p>
         </p>
         
         
         <p class="bold">brahmeti yāvannirdiṣṭaṃ tanmātraṃ kiṃ sukhādayaḥ /</p>
         
         <p class="bold">athavā tasya te, yadvā ta eva brahmasaṃjñinaḥ // 162 //</p>
         
         <p>vikalpayati paramataṃ<span class="bold">brahmetī</span>ti /
            kimānandatvādayo brahmasvarūpamātram , uta tanniṣṭhā dharmāḥ, āhosvitteṣāmeva pratyekaṃ
            brahmasaṃjñā, samuditānāṃ veti vikalpaḥ // 162 //</p>
         
         
         <p class="bold">ādye tattatpadāmnānavaiyarthyaṃ vedalokayoḥ /</p>
         
         <p class="bold">pūrvoktanītyābhedaśca, jagajjanmādikāraṇam // 163 //</p>
         
         <p class="bold">abhyupetyaiva hi brahma vivādāsteṣu vādinām /</p>
         
         <p class="bold">dvitīye saiva taireva brahmaṇaḥ sadvitīyatā // 164 //</p>
         
         <p><span class="bold">ādye </span>iti /
            atyantābhede 'natiriktārthakatvāt<span class="bold">ānando brahma satyaṃ jñānamanantaṃ brahmetyādau </span>sahapāṭhasyānarthakyaṃ prasajyate /
            na hi ghaṭaḥ kalaśa iti sahapāṭhaḥ /
            brahmasvarūpaikyāsambhavaṃ ca teṣu dharmeṣu smārayati<span class="bold">pūrvokte</span>ti /
            dvitīye kalpe tu brahmaṇaḥ saviśeṣatvaprasaṅga ityāha<span class="bold">dvitīya</span>iti /
            saiva-bhavadabhimataviruddhaiva // 163 //164 //</p>
         
         
         <p class="bold">tṛtīye brahma bhidyeta tanmātratvātpade pade /</p>
         
         <p class="bold">tatsamūho 'thavā brahma taruvṛndavanādivat // 165 //</p>
         
         <p>tṛtīye pratyekasamudāyakoṭyoḥ pratyekakoṭiṃ dūṣayati<span class="bold">tṛtīye </span>iti /
            pratyekaśo brahmatvamityatra nānā brahma prasajyate satyaṃ brahma, jñānaṃ brahma,
            anantaṃ brahma, ānando brahmeti ; khaṇḍo muṇḍaḥ pūrṇaśṛṅgogaurityatrevetyarthaḥ /
            tanmātratvāt-tattanmātrasvarūpatvādbrahmaṇaḥ /
            satyatvādisamudāyo brahmetyatra doṣamāha<span class="bold">tatsamūha</span>iti /
            
            <p>
               vināśavaditi mudritaḥ pāṭho 'śuddhaḥ /<br />
               taruvṛndasya vanatvavatsatyādisamudāyasya brahmatve, samudāyasya samudāyyananyatve
               pratyekapakṣoktadūṣaṇānativṛttiḥ, atiriktatve sāṃśatvaṃ guṇatvaṃ ca prasajyate brahmaṇa
               iti bhāvaḥ // 165 //
               </p>
         </p>
         
         
         <p class="bold">prakarṣaśca prakāśaśca bhinnāvevārkavartinau /</p>
         
         <p class="bold">tena na kvāpi vākyārtho vibhāgo 'sti nidarśanam // 166 //</p>
         
         <p>nanu satyādivākyamakhaṇḍārthaparaṃ svarūpalakṣaṇavākyatvāt , divā divi prakṛṣṭaprakāśaḥ
            sūryaḥ, niśi ca tathābhūtaścandra itivaditi nirviśeṣabrahmasiddhirityatrāha<span class="bold">prakarṣaśce</span>ti /
            
            <p>
               dṛṣṭānto 'pi na kevalaravyādisvarūpamātraparaḥ, kintu ravyādivyapadeśagocarārthasyāsādhāraṇākārapradarśanapara
               iti nirviśeṣādvaitarūpo 'khaṇḍaḥ samānādhikaraṇavākyārtho nidarśanabhūto naivāstītibhāvaḥ
               /<br />
               kvāpi-kvacidapi samānādhikaraṇavākye /<br />
               avibhāgaḥ-akhaṇḍaḥ // 166 //
               </p>
         </p>
         
         
         <p class="bold">
            jāḍyaduḥkhādyapohena yadyekatraiva vartitā /<br />
            jñānānandādiśabdānāṃ na satassadvitīyatā // 167 //
            </p>
         
         <p>atra śaṅkate paraḥ<span class="bold">jāḍye</span>ti /
            jñānādipadaṃ na jñānatvādiviśeṣaṃ pratipādayati /
            kintu jaḍatvādyapohameva /
            
            <p>
               apohastu vyāvṛttirabhāvo 'dhikaraṇasvarūpameveti na brahmaṇaḥ saviśeṣatvaprasaṅgaḥ
               /<br />
               jaḍāditattatpadārthapratiyogikavyāvṛttisvarūpatvabodhanena cārthavattā padānāmiti
               śaṅkiturāśayaḥ /<br />
               netyataḥ pūrvamataśceti yojyam /<br />
               parapakṣānuvādakaḥ śloko 'yam // 167 //
               </p>
         </p>
         
         
         <p class="bold">apohāḥ kiṃ na santyeva, santo vā, nobhaye 'pi vā /</p>
         
         <p class="bold">sattve satsadvitīyaṃ syāt jaḍādyātmakatetare (tā pare) // 168 //</p>
         
         <p>atra vikalpya doṣamāha<span class="bold">apohā </span>iti /
            nobhaye-na santo nāpyasantaḥ, sadasadvilakṣaṇā iti yāvat /
            apohānāṃ sattve doṣamāha<span class="bold">sattve </span>iti /
            apohānāṃ sattve taiḥ sataḥ sadvitīyatā syādityarthaḥ /
            
            <p>
               asattve dūṣaṇaṃñjaḍādyātmaketi /<br />
               jāḍyādyapohānāmabhāve jāḍyādiprasaṅga iti yāvat /<br />
               sattvasatsadvitīyaḥ svājjaḍādyātmakatetareiti /<br />
               mudritapāṭho 'śuddhaḥ // 168 //
               </p>
         </p>
         
         
         <p class="bold">sadasadvyatirekoktiḥ pūrvameva parākṛtā /</p>
         
         <p class="bold">tathātve ca ghaṭādibhyo brahmāpi na viśiṣyate // 169 //</p>
         
         <p>tṛtīyaṃ pratikṣipati<span class="bold">sadasa</span>diti /
            sadvyatireke 'sattvam , asadvyatireke ca sattvaṃ vyavasthitamiti sadasadbhinnatvaṃ
            kasyāpi na sambhavatīti pūrvamevoktamityarthaḥ /
            dūṣaṇāntaramāha<span class="bold">tathātva </span>iti /
            apohānāṃ brahmasvarūpatve sadasadvilakṣaṇatve ca brahmaṇaḥ sadasadvilakṣaṇatvaṃ prasajyate
            prapañcasyeveti bhāvaḥ // 169 //</p>
         
         
         <p class="bold">kiñcāpohyajaḍatvādiviruddhārthāsamarpaṇe /</p>
         
         <p class="bold">naiva tattadapohyeta tadekārthaiḥ padairiva // 170 //</p>
         
         <p>dūṣaṇāntaramāha<span class="bold">kiñce</span>ti /
            
            <p>
               jaḍādivyāvartakadharmabodhanamantarā jaḍādivyāvṛttirna pratipādayituṃ śakyate satyādipadairjaḍādiparyāyapadairiveti
               vyāvartakadharmabodhakatvamavarjanīyam /<br />
               tathāca tairdharmaiḥ saviśeṣatvaṃ brahmaṇo durvāramityarthaḥ /<br />
               tattat-jaḍatvādi, apohyeta-vyāvartyeta // 170 //
               </p>
         </p>
         
         
         <p class="bold">pratiyogini dṛśye tu yā bhāvāntaramātradhīḥ /</p>
         
         <p class="bold">saivābhāva itīhāpi sadbhiste sadvitīyatā // 171 //</p>
         
         <p><span class="bold">( iti saviśeṣatvopapādanena saṃvido nirviśeṣatvanirasanam )</span> nanu vyāvartakadharmavattvaṃ na bodhyate /
            kintu jaḍādivyāvṛttirūpatvameva bodhyate jñānādipadairbrahmaṇaḥ /
            tanna jaḍatvādiprasaṅga iti cettatrāha<span class="bold">pratiyoginī</span>ti /
            yogye pratiyoginyanupalabhyamāne 'dhikaraṇamātrajñānameva tadabhāva iti jñānaviśeṣarūpatvādabhāvasya
            jñānaviśeṣarūpaiḥ satyādipadalakṣyārthairabhāvairbhāvarūpaiḥ saviśeṣatā brahmaṇaḥ
            prasajyata ityarthaḥ /
            abhāvasya jñānaviśeṣarūpatvamiti mataviśeṣeṇedam /
            yadvā bhāvāntaramātradhīriti upalabhyamānaṃ bhāvāntaramityarthe paryavasannam /
            yogye pratiyoginyanupalabhyamāne tatrādhikaraṇe yadbhāvāntaramupalabhyate tadeva pratiyogivyapekṣayābhāvavyapadeśabhāgiti
            adhikaraṇavṛttidharmāntararūpatvādabhāvānāṃ taiḥ saviśeṣatvaṃ prasajyata iti bhāvaḥ
            /
            dvavye 'bhāvo dharmarūpaḥ /
            dharmasya tu svaparanirvāhakatvena svarūpamevābhāvaḥ, sati sambhave dharmāntaraṃ veti
            yathopalambhaṃ vyavasthā /
            yasmin pratīyamāne itarāropo na ghaṭate, tasyaiva tadabhāvarūpatvam /
            satsvarūpe pratīyamāna eva bhedānāmadhyāsācca tatra tasyaiva netarābhāvarūpatvaṃ sambhavi
            /
            na cāvidyayāviśadaṃ bhāsamāne sati bhedabhramaḥ /
            avidyānivṛtau viśadaṃ bhāsamāne tu na sa iti viśadasvarūpasyābhāvarūpatvaṃ sambhavatīti
            vācyam /
            vaiśadyasya svarūpatve pūrvamapyavidyādibhedāropāyogāt /
            svarūpātiriktatve tu tasyaivābhāvarūpatvaṃ na svarūpasyeti prasaṅgāt /
            kiñca nirviśeṣe svaprakāśe vastuni viśādāviśadabhānameva durvacam /
            saviśeṣe tu katipayākāreṇa bhānamaviśadam , sarvākārabhānaṃ viśadamiti viśeṣaḥ /
            kiñca brahmaṇo dravyatve sadharmakatvam , adravyatve tu kasyaciddharmarūpatvaṃ prasajyate
            /
            
            <p>
               dravyādravyavilakṣaṇatvaṃ tu na sambhavītyādikamanusandheyamatra /<br />
               ihāpītyapinā satyādipadānāmapohalakṣaṇāyāmapi na nirviśeṣatvasiddhiḥ /<br />
               lakṣaṇākalpanāyāsa eva viśiṣyaca iti dyotyate /<br />
               evamapoharūpāṇāmapi satyatvādīnāṃ sadasadanirvacanīyatvaṃ nirastam // 171 //
               </p>
         </p>
         
         
         <p class="bold">bhūtabhautikabhedānāṃ sadasadvyatirekitā /</p>
         
         <p class="bold">kuto 'vasīyate kiṃ nu pratyakṣāderutāgamāt // 172 //</p>
         
         <p class="bold">
            pratyakṣādīni mānāni svasvamarthaṃ yathāyatham /<br />
            vyavacchindanti jāyanta iti yā (tā) vat svasākṣikam // 173 //
            </p>
         
         <p class="bold">atha prapañcasyāpi prasaṅgātsadasadanirvacanīyatvaṃ paramataṃ nirasyati bhūte tyādinā
            /</p>
         
         <p><span class="bold">pratyakṣādīnī ti /
               svasvaprameyaṃ yathāyathaṃ tattadasādhāraṇākārato vijātīyasajātīyāntaravyattamavagamayanti
               pratyakṣādīnīti prasiddham /
               tadasādhāraṇākāreṇa sadbhāva eva vastūnāṃ pramāṇānitāni , na tu sadasadanirvacanīyatva
               iti bhāvaḥ // 172 // 173 //</span></p>
         
         
         <p class="bold">yathāgrataḥ sthite nīle nīlimānyakathā na, dhīḥ /</p>
         
         <p class="bold">ekākārā , na hi tathā sphaṭike dhavake matiḥ // 174 //</p>
         
         <p class="bold">kṣīre madhuradhīryādṛk naiva nibhbakaṣāyadhīḥ /</p>
         
         <p class="bold">vyāvahārāśca niyatāḥ sarve laukikavaidikāḥ // 175 //</p>
         
         <p><span class="bold">etadevopapādayati yatheti /
               nīle nīlamatiḥ , sphaṭike dhavalamatiśca naikaviṣayā , kintu parasparavyāvṛttaguṇaviṣayaiva
               ; tathā kṣīre madhuradhīḥ , nimbe kaṣāyadhīśca /
               tathā cārthabhedālambanatvaṃ jñānānāṃ sthitamiti bhāvaḥ /
               nīle nīlabuddhirekākārā ekaviṣayā /
               tatra nīle na nīlānyaguṇaprasaṅgaḥ /
               dhavalamatistu tato bhidyate bhinnākāretyarthaḥ /
               naivetyasyāgre tādṛgiti ākṣipyate /
               naivamiti vā pāṭhaḥ syāt /
               tattadvastvasādhāraṇākārabhede 'bādhitapratītimuktvā vyavahāramapi tādṛśamupanyasyati
               pramāṇatayā vyavahārā iti /
               abādhitapratyakṣādipramāṇatanmūlavyavahārabalādvastūnāṃ tattadasādhāraṇākāreṇa sattvamevopeyamiti
               bhāvaḥ // 174 // 175 //</span></p>
         
         
         <p class="bold">satyaṃ pratītirastyasyā mūlaṃ nāstīti cenna tat /</p>
         
         <p class="bold">sā cedasti tasyā mūlaṃ kalpyatāṃ kāryabhūtayā // 176 //</p>
         
         <p><span class="bold">śaṅkātrānūdyate satyamiti /
               pariharati na ta diti /
               sāghu iti śeṣaḥ /
               kāryabalāttadanuguṇaṃ mūlamabādhitapratītīnāṃ yathārthyavyavasthāpakamanumīyatāmiti
               bhāvaḥ // 176 //</span></p>
         
         
         <p class="bold">kḷptaṃ cendriyaliṅgādi tadbhāvānuvidhānataḥ /</p>
         
         <p class="bold">yaugapadyakramāyogādvyavacchedavidhānayoḥ // 177 //</p>
         
         <p class="bold">aikyāyogācca bhedo na pratyakṣa iti yo bhramaḥ /</p>
         
         <p class="bold">bhedetaretarābhāvavivekāgrahaṇena saḥ // 178 //</p>
         
         <p><span class="bold">aduṣṭendriyādereva mitiyāthārthye hetutvamanvayavyatirekasiddhaṃ nāpalapyaṃ cetyāha
               kḷpta miti /
               vastubhedo nirduṣṭendriyarūpeṇa pratyakṣapramāṇenaiva gṛhyate iti yāvat /
               atra śaṅkate yaugapadye ti /
               vyavacchedo bhedagrahaṇam /
               vidhānaṃ svarūpagrahaṇam /
               prātyakṣikapramiteryugapadevādhikaraṇatanniṣṭhabhedobhayagrāhitvaṃ na sambhavati ,
               adhikaraṇagrahaṇasya pratiyogigraṇanairapekṣyāt , bhedagrahaṇasya tu tatsāpekṣatvāt
               /
               prathamamadhikaraṇasvarūpaṃ gṛhītvāthaṃ bhedaṃ gṛhṇātīti kramo 'pi na sambhavati ,
               pramiteḥ kṣaṇikatvādviramya vyāpārāyogādvā /
               svarūpabhedayostadgrahaṇayoścaikyamapi na sambhavati /
               ataḥ svarūpagrahasyaiva pratyakṣapramitirūpatvam , bhedagrahasya tu bhrāntilakṣaṇatvameveti
               bhāvaḥ /
               śaṅkāṃ pratikṣipatīmām itī tyādinā /
               bhedo 'nyonyābhāvaḥ , itaretarābhāvaḥ - anyasminnanyasya saṃsargābhāvaḥ /
               yadvā bhedaḥ - saṃsārgābhāvabhedaḥ prāgabhāvādiḥ /
               itarerābhāvaḥ - bhedaḥ /
               tayoḥ svarūpayāthātmyājñānaprayukto niruktavidhaḥ pareṣāṃ bhrama ityarthaḥ // 177
               // 178 //</span></p>
         
         
         <p class="bold">svarūpameva bhāvānāṃ pratyakṣeṇa parisphurat /</p>
         
         <p class="bold">bhedavyāhārahetuḥ syāt pratiyogivyapekṣayā // 179 //</p>
         
         <p><span class="bold">bhedasya yāthātmyaṃ tāvadāha svarūpameve ti /
               svarūpaṃ - svāsādhāraṇākāraḥ</span> 
            <p class="bold">
                /<br />
               tadeva gṛhyamāṇāṃ pratiyogismaraṇasahakāreṇetarasmādbhedavyavahāranidānam , yathā
               kambugrīvādimattvameva ghaṭasya paṭādbheda iti bhāvaḥ // 179 //
               </p>
            <span class="bold">yathā tanmātradhīrnānānāstivyāhārasādhanī /</span><br />
            <span class="bold">hrasvadīrghatvabhedā vā yathaikatra ṣaḍaṅgule // 180 //</span>
            <span class="bold">atra nidarśanaṃ yatheti /
               yathā bhūtalasvarūpajñānameva ghaṭādyanupalambhe sati tattatsmaraṇasahakāri ghaṭādiśūnyatāvyavahārasādhanaṃ
               matamabhāvasyādhikaraṇasvarūpatvavādināṃ tathetyarthaḥ /
               siddhānte tvadhikaraṇavṛttidharmaviśeṣarūpatvaṃ bhedāderiti vivekaḥ /
               ekasyaiva pritayogibhedena nānāvyavahārasādhanatvaṃ nidarśanamukhena draḍhayati hrasve
               ti /
               ekatraiva ṣaḍaṅgulimite vastuni tadapekṣayādīrghaṃ pādarthāntaramapekṣya hrasvavyavahāraṃ
               hrasvaṃ tadapekṣya dīrghavyavahāraṃ ca tadvastujñānameva tattatpratiyogismaraṇasahakāreṇa
               janayati hīti bhāvaḥ // 180 //</span></p>
         
         
         <p class="bold">evaṃ vyavasthitānekaprakārākaravattayā /</p>
         
         <p class="bold">pratyakṣasya prapañcasya tadbhāvo 'śakyanihnavaḥ // 181 //</p>
         
         <p><span class="bold">eva miti /
               svarūpalakṣaṇasya bhedasyādyakṣaṇa eva dharmigrahaṇe grahasambhavādbhedavyavahāra
               eva pratiyogismaraṇasyāpekṣitatvācca nānākāravibhinnapadārthasvarūpasya tattvaṃ pratyakṣapramāṇapramitaṃ
               nāpalapanārhamiti bhāvaḥ /
               asādhāraṇākārarūpasya bhedasya svaparanirvāhakatvānnānavasthā /
               tatprāgabhāvastatpūrvāvasthārūpaḥ /
               dhvaṃsastaduttarāvasthārūpaḥ /
               tadatyantābhāvastadadhikaraṇasvabhāvaviśeṣātmakaḥ /
               sāmayikābhāvaḥ /
               kālaviśeṣāvacchinnatattadadhikaraṇasvarūpātmakaḥ /
               eṣāṃ ca tattatpratiyogyuparaktatvena vyavahāre punastattatpratiyogismaraṇāpekṣeti
               viveko 'tra bodhyaḥ // 181 //</span></p>
         
         
         <p class="bold">āgamaḥ kāryaniṣṭhatvādīdṛśer'the na tu pramā /</p>
         
         <p class="bold">prāmāṇye 'pyanvayāyogyapadārthatvānna bodhakaḥ // 182 //</p>
         
         <p><span class="bold">evaṃ bhedaprapañcasya sattva eva pratyakṣaṃ pramāṇam , na sadasadanirvacanīyatva iti
               sthāpitam /
               śāstrasyāpi na tatra prāṇāṇyamityāha āgama iti /
               āgamaḥ - śāstraṃ , kāryaniṣṭhatvāt - kāryārthapratipādanatatparatvāt , īdṛśeṣar'the
               -kāryānanvayini siddhe prapañcānirvacanīyatvādau , na pramā - na pramāṇam /
               mīmāṃsakamatenedam /
               siddhāntimatenāpyāha prāmāṇye 'pīti /
               siddhārthe śāstrasya pramāṇabhāve satyapi śāstrasya pramāṇaśabdamātrasya vā nānirvacanīyatvādau
               pramāṇatvam , na sannāpyasannityāderananvitārthakatvena śabdabodhājanakatvādityarthaḥ
               /
               tat tatpratipādakatayeva pratīyamāno 'pi sandarbho 'viruddhārthaparatayā neya iti
               hārdam // 182 //</span></p>
         
         
         <p class="bold">nāsat pratīteḥ , bādhācca na sadityapi yanna tat /</p>
         
         <p class="bold">pratītereva sat kiṃ na , bādhānnāsat kuto jagat ? /</p>
         
         <p class="bold">tasmādavidyayaiveyamavidyā bhavatā'śritā // 183 //</p>
         
         <p><span class="bold">athānumānasyāpi sadasadanirvacanīyatve na pramāṇatvamityāha nāsa diti /
               prapañcaḥ sadasadbhinnaḥ pratīyamānatve sati bādhyamānatvāditi yuktirapi na satī,
               prapañca sadasattvavān tata evetyābhāsa samānayogakṣematvāditi bhāvaḥ /
               nirupādhikasattvāsattvayorvirodho 'trā bhipretaḥ /
               tasmā diti /
               anirvacanīyatvasyāprāṇāṇikatvāttadupapādakāvidyākalpanaṃ bhavadajñānakāryamevetyarthaḥ
               // 183 //</span></p>
         
         
         <p class="bold">kiñca bhedaprapañcasya dharmo mithyātvalakṣaṇaḥ /</p>
         
         <p class="bold">mithyā vā paramārtho vā nādyaḥ kalpo 'yamañjasā // 184 //</p>
         
         <p class="bold">tanmithyātve prapañcasya satyatvaṃ durapahnavam /</p>
         
         <p class="bold">pāramārthyai'pi tenaiva tavādvaitaṃ vihanyate // 185 //</p>
         
         <p><span class="bold">(iti prapañcasya sadasadvyatirekitvarūpamithyātvanirasanam )</span> <span class="bold">pramāṇābhāvāddūṣitaṃ sadasadanirvacanīyatvarūpaṃ mithyātvaṃ prakārāntareṇāpi dūṣayati
               kiñceti /</span>
            
            <p>
               <span class="bold">bhedamithyātvasya mithyātve bhedasya satyatvaṃ siddham /</span><br />
               <span class="bold">bhedamithyātvasya satyatve brahmabhinnasyāpi kasyacitsatyatvopagamādapasiddhānto 'dvaitavyāghātaścetyarthaḥ
                  /</span><br />
               <span class="bold">naca bhedamithyātvaṃ satyaṃ brahmasvarūpameveti nādvaitahānyādīti vācyam //</span>
               </p>
         </p>
         
         
         <p><span class="bold">tathāsati brahmaṇo mithyāvastuguṇatvaprasaṅgādityanyatra vistaraḥ // 184 // 185 //</span></p>
         
         
         <p class="bold">sarvāṇyeva pramāṇāni svaṃ svamarthaṃ yathoditam /</p>
         
         <p class="bold">asator'thāntarebhyaśca vyavacchindanti bhānti na // 186 //</p>
         
         <p><span class="bold">evaṃ mithyātvaṃ nirasya bhedaprapañcasya satyatvaṃ vyavasthāpayan parābhimataṃ sadadvaitaṃ
               pratikṣeptumupakramate sarvāṇyeveti /
               yathodita mityatra yathāyatha miti syādvā /
               yathoditamityasya na pratyakṣāderanirvacanīyapratyāyakatvamati pūrvanirūpitānatikrameṇetyarthaḥ
               // 186 //</span></p>
         
         
         <p class="bold">tathāhīha ghaṭo 'stīti yeyaṃ dhīrupajāyate /</p>
         
         <p class="bold">sā tadā tasya nābhāvaṃ paṭatvaṃ vānumanyate // 187 //</p>
         
         <p><span class="bold">svasvaprameyasyāsato 'bhāvādbhāvāntarebhyaśca vyāvṛttākāratāpratyāyakatvaṃ pramāṇānāṃ
               prasiddhamiti yaduktam , tadevopapādayati tathā hīhe ti /
               ihedānīṃ ghaṭo 'stīti pratītistadānīṃ tatra svāsādhāraṇākāreṇa ghaṭasya sattāmevāvagāhate
               , nābhāvam -nāsattām , na vā paṭatvādyarthāntaradharmavattāmityaryarthaḥ /
               tathā cāsadvyāvṛttaṃ sadantaravyāvṛttaṃ ca vastunaḥ santaṃ ghaṭādikameva pratipādayanti
               pratītayaḥ ghaṭo 'sti , paṭo 'stītyādaya iti sannānātvameva sidhyati , na sadadvaitamiti
               bhāvaḥ // 187 //</span></p>
         
         
         <p class="bold">nanvastīti yaduktaṃ kiṃ tanmātraṃ ghaṭa ityapi /</p>
         
         <p class="bold">arthāntaraṃ vā , tanmātre sadadvaitaṃ prasajyate /</p>
         
         <p class="bold">arthāntaratve siddhaṃ tat sadasadbhyāṃ vilakṣaṇam // 188 //</p>
         
         <p><span class="bold">atra codayati nanvastīti /
               ghaṭapaṭādipadenāpi astītyuktaṃ sanmātramucyate cetsiddhaṃ saddvaitam /
               stor'thāntaraṃ cettena bodhyate tarhi ghaṭāderāpatitaṃ sadasada nirvācya</span> <span class="bold">tvam pratītibalāccāsadvyāvṛttiriti bhāvaḥ // 188 //</span></p>
         
         
         <p class="bold">yadyevamasti brahmeti brahmaupaniṣadaṃ matam /</p>
         
         <p class="bold">ghaṭavatsadasadbhyāmanirvācyaṃ tavāpatet // 189 //</p>
         
         <p class="bold">
            eta ddūṣayati yadyevamiti /<br />
            asti brahme tyupaniṣatpratipādyamapi brahmatulyanayātsadasadanirvacanīyaṃ prasajyate
            ityarthaḥ // 189 //
            </p>
         
         <p class="bold">ānandasatyajñānādinirdeśaureva vaidikaiḥ /</p>
         
         <p class="bold">brahmaṇo 'pyatathābhāvastvayaivaivaṃ samarthitaḥ // 190 //</p>
         
         <p><span class="bold">evaṃ sarvatra samānādhikaraṇavākye 'nabhimataviruddhākāraprasaṅga ityāha ānandeti
               /
               ānando brahmetyādau ānandādimātraṃ brahmapadenocyate cetpadāntarāmnānavaiyarthyam
               , tadatiriktabodhane tvānandānānandavilakṣaṇatvādi brahmaṇaḥ</span> <span class="bold">prasajyata ityarthaḥ /
               ānandapadenānānandavyāvṛttiḥ brahmapadena cānandavyāvṛttirbhavediti yāvat //</span></p>
         
         
         <p><span class="bold">atathābhāvaḥ - anānandatvādiḥ // 190 //</span></p>
         
         
         <p class="bold">sadasadvyatirekoktiḥ prapañcasya ca hīyate /</p>
         
         <p class="bold">yadyathākiñciducyeta tatsarvasya tathā bhavet // 191 //</p>
         
         <p><span class="bold">parasyāniṣṭāntaraṃ ca prasañjayati sadasa diti /
               sadasadvyatiriktaḥ prapañca ityapi svārthātpracyaveta /
               niruktarītyā sadasadvyatiriktānyatvameva prapañcasya sidhyediti bhāvaḥ /
               ya diti /
               yatkiñcidapi vastu yathā - yena prakāreṇocyate , tasya sarvasya tathā - tvadupadarśitarītyā
               tatprakārarāhityaṃ prasajyatā ityarthaḥ // 191 //</span></p>
         
         
         <p class="bold">tasmādastīti saṃvittirjāyamānā ghaṭādiṣu /</p>
         
         <p class="bold">tattatpadārthasaṃsthānapāramārthyāvabodhinī // 192 //</p>
         
         <p class="bold">
            ghaṭo 'stītyādau sattāmātrasya viśeṣyatvaṃ , tatra ghaṭāderbhedasyāropitatvaṃ ca parābhimataṃ
            pratikṣipanniva svābhimatārthaṃ pratipādayati tasmāditi /<br />
            spaṣṭor'thaḥ // 192 //
            </p>
         
         <p class="bold">sajātīyavijātīyavyavacchedanibandhanaiḥ /</p>
         
         <p class="bold">svaiḥsvairvyavasthitai rūpaiḥ padārthānāṃ tu yā sthitiḥ /</p>
         
         <p class="bold">sā sattā na svatantra'nyā tatrādvaitakathā katham // 193 //</p>
         
         <p><span class="bold">(iti sadadvaitanirāsena bhedaprapañcasya pāramārthikatvasamarthanam )</span> <span class="bold">sajātīye ti /
               vijātīya sajātīyāntaravyāvartakena svasvāsādhāraṇākāreṇa</span> <span class="bold">tasya tasya padārthasya yā sthitiḥ - kālasambandhaḥ pramāṇasambandho vā , sā tattatpadārthasya
               sattā /
               sā ca pratipadārthaṃ vyavasthitā , dhātvarthatvātkartṛparatantrā ca /
               tatsattāyāṃ svatantratvamadvaitaṃ ca bhavadabhimataṃ naiva yuktamiti bhāvaḥ // 193
               //</span></p>
         
         
         <p class="bold">na ca nānāvidhākārapratītiḥ śakyanihnavā /</p>
         
         <p class="bold">na vedyaṃ vittidharmaḥ syāditi yatprāgudīritam // 194 //</p>
         
         <p class="bold">tenāpi sādhitaṃ kiñcit saṃvido 'sti na vā tvayā /</p>
         
         <p class="bold">asti cet pakṣapātaḥ syāt na cette viphalaḥ śramaḥ // 195 //</p>
         
         <p><span class="bold">evaṃ prameyabhūtasannānātvaṃ vyavasthāpya pramitinānātvamapi vyavasthāpayati parābhimatacidadvaitanirāsena
               naceti /
               viṣayāśrayaviśeṣaiḥ pratyakṣādisvagataviśeṣaiścānubhūyamānaṃ saṃvinnānātvamapi na
               kṣeptuṃ śakyamityarthaḥ /
               atra paraiḥ saṃvido nirviśeṣatve proktamanumānamanūdya pratikṣipati na vedya miti
               /
               saṃvidi nirviśeṣatvarūpaḥ sādhyadharma upagamyate na vā , upagamyate cennirnimitta
               ekasmin dharme pakṣapātaste prasajyate - eko dharma upadamyate , anye prāmāṇikā api
               nopadamyanta itītyarthaḥ /
               tathā cābhyupagatanirviśeṣatvavirodhaprasaṅga iti hārdam /
               pakṣabādhaḥsyā diti pāṭhāntaram /
               nopeyate cetsādhyadharmaḥ , tarhi</span> <span class="bold">tatsādhanārthasaṃrambhavaiyarthaṃ prasajyata ityarthaḥ // 194 // 195 //</span></p>
         
         
         <p class="bold">ataḥsvarasavispaṣṭadṛṣṭabhedāstu saṃvidaḥ /</p>
         
         <p class="bold">yathārathādibhirvāhyai (yathāvasthāyibhirbāhyair) naikyaṃ yānti ghaṭādibhiḥ // 196
            //</p>
         
         <p><span class="bold">ata iti /
               yathā rathādibhirvāhyairnaikyaṃ yātī ti pūrvamudritapāṭho 'śuddhaḥ /
               ataḥ - saṃvinnirviśeṣatvādyanumānapratikṣepāt , svarasto viṣayāśrayasvagataviśeṣairviśiṣṭā
               vilakṣaṇatvena sphuṭaṃ pratīyamānāḥ saṃvidaḥ yathāvasthitairvabāhyair ghaṭādibhirarthairnaikyaṃ
               yāntītyarthaḥ /
               vedyaveditrorvittyabhedamataṃ pratikṣeptumayamupakṣepaḥ // 196 //</span></p>
         
         
         <p class="bold">sahopalambhaniyamo na khalvaikaikasaṃvidā /</p>
         
         <p class="bold">nacedasti sasāmānyaṃ sarvaṃ saṃvedanāspadam // 197 //</p>
         
         <p><span class="bold">sahopalambhaniyama iti /
               etacchlokasyottarārdhaṃ na cāsti citisāmānyaṃ sarvasaṃvedanāspada miti vā na cidasti
               sasāmānyaṃ sarvasaṃvedanāspada miti vā sambhāvyate /
               saṃvidā sahaivopalabhyamānatvājjñeyajñātrostadabheda iti na yuktam , tattatsaṃvedanaviśeṣeṇa
               sahopalambhaniyamābhāvāt , ekaṃ jñānaṃ vinā jñānāntareṇāpyarthopalabdheḥ /
               viśeṣeṇa</span> <span class="bold">sahopalambhasya vyabhicāre 'pi citsāmānyena sahopalambhaniyamo 'stīti cet , tadapi
               na samyak , viśeṣavyatiriktasya citsāmānyasyaivānuvṛttasya sarvaviṣayavijñānaviṣayasyābhāvadityarthaḥ
               /
               yathāmudritapāṭhe tvayamarthaḥ - sahopalambhaniyamo na siddhayati cet sarvaṃ sasāmānyaviseṣaṃ
               jñātṛjñeyātmakaṃ jñeyajātaṃ jñānabhinnatayāstyevetyarthaḥ /
               evaṃ mitimātṛmeyabhidāyāthārthyaṃ samarthitaṃ bhavati /
               ayaṃ ślokaḥ sahopalambhaniyamā dityādinā prapañca sphuṭamañcatī tyantena anūdyamānaparapakṣa
               pratikṣepabhāge susaṅgataḥ /
               tasmādupalabhyamānasaṃvitsiddhibhāgāntimaślokānantaraṃ saṃyojanīyaḥ /
               ayaṃ ca śloko</span> <span class="bold">jñeyajñātroḥ saṃvidaikyasādha kasahopalambhaniyamarūpahetorasiddhipratipādaka iti
               dhyeyam // 197 //</span></p>
         
         
         <p class="bold">sahopalambhaniyamānnānyor'thaḥ saṃvido bhavet /</p>
         
         <p class="bold">yadetadaparādhīnasvaprakāśaṃ tadeva hi /</p>
         
         <p class="bold">svayabhprakāśatāśabdamiti vṛddhāḥ pracakṣate // 198 //</p>
         
         <p class="bold">yasminnabhāsamāne 'pi yo nāmārtho na bhāsate /</p>
         
         <p class="bold">nāsāvarthāntarasta(raṃ ta) smānmithyenduriva candrataḥ // 199 //</p>
         
         <p class="bold">abhāsamāne vijñāne na cātmārthāvabhāsanam /</p>
         
         <p class="bold">iti saṃvidvivartatvaṃ prapañcaḥ sphuṭamañcati // 200 //</p>
         
         <p><span class="bold">atra nirasanīyamatānuvādaḥ sahopalambhaniyamā dityādinā /
               arthaprakāśe niyamena saṃvido bhānāsiddhyarthaṃ tasyāḥ svaprakāśatvamāha yadetaditi
               /
               svayamprakāśatāpravṛttinimittakaḥ śabdo yasya tat svayaṃprakāśatāśabdaṃ svayaṃprakāśaśabdavācyam
               /
               anena sahopalambhaniyamaḥ siddhaḥ /
               yasmi nniti /
               saṃvitprakāśābhāver'thasyāpi na prakāśa iti saṃvitprakāśābhāvavyāpakābhāvapratiyogiprakāśasyārthasya
               saṃvidananyatvaṃ sidhyati, bimbāprakośe 'prakāśamānasya pratibambasyeva bimbānanyatvamityarthaḥ
               /
               abhāsamāna iti /
               ātmā - jñātā , artha - jñeyam /
               saṃvidvivartatvama saṃvidadhiṣṭhānakāropaviṣayatvaṃ prapañcaḥ - vedyaveditṛprapañcaḥ
               , añjaticchati , prāpnotīti yāvat /
               adhiṣṭhānasattātiriktasattāśūnyatvalakṣaṇaṃ saṃvidananyatvaṃ prapañcasya vivakṣitam
               /
               nīlapītādibāhyakāro vāsanākalpito jñāne iti yogācārapakṣaḥ , nīlāpītādyartho 'vidyākalpitastatreti
               māyipakṣaśca nirācikīrṣito 'treti bodhyam // 198 // 199 // 200 //</span></p>
         
         
         <p><span class="bold">saṃrakṣyamāṇabhedāste nānumānānuvartinaḥ // 201 //</span>
            <span class="bold">etatpakṣaṃ pratikṣipati maiva mityādinā /
               evaṃ jñātṛjñeyalakṣaṇārthān mā sma paribhavaḥ, na pratikṣiperityarthaḥ /
               pratikṣepeṣāṃ kuto na ghaṭate ? tatrāha pratyakṣeṇe , ti /
               balavattarapratyakṣapramāṇasaṃrakṣyamāṇā ete na tvadīyasaṃvidaikyānumānānuvartino
               jñātṛjñeyabhedā ityarthaḥ /
               balīyastvaṃ ca pratyakṣasyopajīvyatvena /
               artheṣu saṃvidaikyasādhanārthaṃ hi arthānāṃ saṃvidaśca svarūpagrahaṇaṃ tāvadapekṣitam
               /
               tata eva ca mithasteṣāṃ bhedo 'pi siddha iti pratyakṣabādhitamanumānaṃ na pravartata
               ityarthaḥ /
               atra jvālābhedānumānavaiṣamyaprakāro vivṛta ātmasiddhau , tata evānusandheyaḥ // 201
               //</span></p>
         
         
         <p class="bold">tathā hīdamahaṃ vedmītyanyonyānātmanā sphuṭam /</p>
         
         <p class="bold">trayaṃ sākṣāccākā stīti saḍharveṣāmātmasākṣikam // 202 //</p>
         
         <p><span class="bold">tathā hi ti /
               anyonyānātmanā - parasparabhinnatvena , trayaṃ jñātṛjñeyajñānalakṣaṇapadārthatrayam
               /
               atra śrīparaśarabhaṭṭāryaśrīsūktiranusandheyā ahamidamabhivedmītyātmabittyorvibhede
               sphurati yadi tadaikyaṃ bāhyamapyekamastu /
               pramitirapi mṛṣā syātanmeyamithyātvavāde yadi tadapi saheran dīrdhamasmanmatāyuḥ iti
               // 202 //</span></p>
         
         
         <p class="bold">
            pratyakṣapratipaśraṃ ca nānumānaṃ pravartate /<br />
            na hi vahneranuṣṇatvaṃ dravyatvādanumīyate // 203 //
            </p>
         
         <p><span class="bold">pratyakṣeti /
               pratipakṣaṃ - viruddham /
               vahneranuṣṇatvānumānamiva pratyakṣabādhitamarthajñātroḥ saṃvidaikyānumānaṃ bhavadīyamiti
               proktaṃ bhavati // 203 //</span></p>
         
         
         <p class="bold">kiñca heturviruddho 'yaṃ sahabhāvo dvayoryataḥ /</p>
         
         <p class="bold">tavāpi na hi saṃvittiḥ svātmanā saha bhāsate // 204 //</p>
         
         <p><span class="bold">kañci sāhityaṃ bhedaniyataṃ jñānārthayorhetughaṭakaṃ tadabhedasādhane viruddhamityāha</span> <span class="bold">kiñce ti /
               saṃvitsaṃvidā sahopalabhyata iti hi tavāpi na sammatam /
               tatsaṃvidā tatsaṃvidā sahopalabhyamānamarthajātaṃ niyamena tadbhinnameva bhavediti
               yāvat // 204 //</span></p>
         
         
         <p class="bold">nīlādyupaplavāpetasvacchacinmātrasantatiḥ /</p>
         
         <p class="bold">svāpādau bhāsate , naivamarthaḥ saṃvedanāt pṛthak //</p>
         
         <p class="bold">tena saṃvedanaṃ satyaṃ saṃvedyor'thastvasanniti // 205 //</p>
         
         <p><span class="bold">atra śaṅkate nīlādyupaplave ti /
               arthoparāgamantarā jñānaṃ bhāsate svāpādau /
               naivamartho jñānādvinā kadāpi bhāsate /
               tatpratibimbasyevārthajātasyamithyātvaṃ saṃvidi kalpitasyeti bhāvaḥ // 205 //</span></p>
         
         
         <p class="bold">tadetadaparāmṛṣṭa svavāgbādhasya jalpitam /</p>
         
         <p class="bold">sahopalambhaniyamo yenaivaṃ sati hīyate // 206 //</p>
         
         <p class="bold">
            pariharati tadetaditi /<br />
            arthaṃ vinā saṃvido bhāne tāṃ vinār'thasyāpi bhānaṃ siddhiprāyamiti sahopalambhanirūpabhavaduktahetvasiddhiriti
            pūrvāparasvavacanavirodhamapi na parāmṛṣṭavān bhavānevaṃvadanniti yāvat // 206 //
            </p>
         
         <p class="bold">yasmādṛte yadābhāti bhāti ya(ta) smādṛte 'pi tat /</p>
         
         <p class="bold">ghaṭādṛte 'pi nirbhātaḥ paṭādiva ghaṭaḥ svayam // 207 //</p>
         
         <p><span class="bold">(iti cidadvaitanirāsena mitimātṛmeyabhidāyāthārthyasamarthanam )</span> <span class="bold">( etāvāneva saṃvistiddhibhāga upalabhyate )</span> <span class="bold">iti śrīmadviśiṣṭādvaitasiddhāntapravartanadhurandharaparamācāryaśrīmadbhagavadyāmunamunisamanuga-hīte
               siddhitraye saṃvitsiddhiḥ //</span></p>
         
         <p><span class="bold">hetvasiddhimevopapādayati yasmāditi /
               nirbhāta iti śatrantātpañcamī /
               nirbhātādityarthaḥ /
               ghaṭādṛte bhātātatpaṭādṛte bhānaṃ ghaṭasya yathā sidhyati , tathār'thaṃ</span> <span class="bold">vinābhātājjñānādvinā bhānasarthasya sidhyatīti sahopalambhaniyamo nanīladitaddhiyāṃ
               sidhyatītyarthaḥ /
               nanu jñānenaivārthaprakāśasya vācyatvājjñānasya ca svaprakāśatvājjñānabhānaṃ vinārṃ'thabhānaṃ
               na yujyata iti cedevamapi sahopalambhaniyamo na yujyata eva jñānaviśeṣeṇa jñānasāmānyena
               vā , pūrvatra vyabhicārāt uttaratra paramate 'siddhaśce /
               idamartha eva sahopalambhaniyama iti 197 tamaḥ ślokaḥ , sa cātrānusandheya iti prāgevoktam
               /
               evaṃ mitimātṛmeyabhidāyāthātmyaṃ na nihnotuṃ śakyata iti vyavasthāpi tamatreti dhyeyam
               // 207 //</span></p>
         
         
         <p class="bold">(vyā 0) granthabhāgo 'grimaḥ kvāpi neta- samupalabhyate /</p>
         
         <p class="bold">vyākhyānaṃ vihitaṃ yāvadupalabdhasya sārataḥ //</p>
         
         <p class="bold">śrībhāṣyakāravāravaṃśakṛtāvatāraḥ śrībhāṣyabhāvaviśadīkaraṇapravīṇaḥ /</p>
         
         <p class="bold">prajñānidhirguruvaro mama bhūtapuryāṃ rāmānujārya urukīrtīrayaṃ samindhe //</p>
         
         <p class="bold">tatpādapaṅkajaniṣevaṇalabdhabodhaḥ kṛṣṇāryasaṃjñagurutātapadāśrito 'ham /</p>
         
         <p><span class="bold">aṇṇaṅgarārya iti ca prathitābhidhāno vyākhyābhimāmakaravaṃ prativādibhīkṛta</span> <span class="bold">gurupādaprasādena yāmunoktyarṇave tariḥ /</span></p>
         
         <p class="bold">vyakhyeyaṃ vihitā ramyā tuṣṭaye gurupādayoḥ //</p>
         
         <p class="bold">yadyatra tu guṇāḥ kecitte tvācāryaprasādajāḥ /</p>
         
         <p class="bold">māmakīnāḥ punardeṣā iti dhyeyaṃ vivekibhiḥ //</p>
         
         <p class="bold">vacaḥ kusumahāro 'yaṃ śrīvakṣasi samarpyate /</p>
         
         <p class="bold">lakṣmīnārāyaṇo 'nena prīyatāṃ puruṣottamaḥ //</p>
         
         <p class="bold">ṛtuvyomakhanetrā (2006) ṅke vaikrame 'bde kṛtistviyam /</p>
         
         <p class="bold">āṣāḍhapaurṇamāsyāṃ saṃpūrṇā vṛttālaye pure //</p>
         
         
         <p><span class="bold">iti śrīnagapurī (tirunāṅgūra) divyadeśābhijanena prativādibhayaṅkarācāryānvaya -</span>
            <span class="bold">bhūṣaṇāvidvadvarya śrīkṛṣṇamācāryākhyācāryavaryarutraratrena catustantrīpā-</span>
            <span class="bold">rāvarapārīṇadigantaviśrantakīrti-dayāmūrti-śrīmadbhāṣyakāra-</span>
            <span class="bold">divyavaṃśāvatīrṇa-śrībhūtapurīnivāsarasika-vidvatsārva-</span>
            <span class="bold">bhoma-hārīta-śrīmadāsūrirāmānujācāryadeśi-</span>
            <span class="bold">kendracaraṇakamalavarivasyāsaṃmadhigatapadavākya -</span>
            <span class="bold">pramāṇatantrahṛdayena śrīvaiṣṇavadāsena pra.bha.</span>
            <span class="bold">aṇṇaṅgarācāryeṇa nyāyavyākaraṇa -</span>
            <span class="bold">śiromaṇinobhayavedāntaviduṣā</span>
            <span class="bold">pramītaṃ saṃvitsiddharvyākhyānaṃ</span>
            <span class="bold">siddhāñjanaṃ saṃpūrṇaṃ</span></p>
         
         
         <p class="bold">vijayatāntamām //</p>
         
         </div>
   </body>
</html>